<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
 schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0" xml:lang="fr">
 <teiHeader>
 <fileDesc>
 <titleStmt>
 <title type="full">
 <title type="main">LES CONTENS</title>
 <title type="sub">Comédie</title>
 </title>
 <author>ODET DE TURNÈBE</author>
 <editor>Norman B. Spector</editor>
 </titleStmt>
 <editionStmt>
 <edition>Université Sorbonne Nouvelle</edition>
 <respStmt>
 <name>Zinaida Geylikman</name>
 <resp>édition XML-TEI</resp>
 </respStmt>
 </editionStmt>
 <publicationStmt>
 <publisher>Université Sorbonne Nouvelle</publisher>
 <date when="2018"/>
 </publicationStmt>
 <sourceDesc>
 <bibl>Norman B. Spector (éd.), Odet de Turnèbe : Les Contens. Édition critique avec une
 introduction et des notes, Paris, Librairie Marcel Didier, 1961, p. XIV. Le texte de
 l'édition publié en 1961 reproduit celui de l'impression de 1584, la première
 impression
 </bibl>
 <!--Dans ce type de configuration où nous avons une bibliographie peu structurée <bibl></bibl>
 c'est la seule solution que j'ai trouvé pour intégrer la dernière phrase. Si j'ai bien compris,
 on ne peut pas intégrer les deux balises <bibl> et <p> dans <sourceDesc> en même temps.
 Une solution similaire est dans Feydeau_lyceenne que vous m'avez envoyé :
 nous avons la référence bibliographique et le descriptif balisés ensemble-->
 </sourceDesc>
 </fileDesc>
 <profileDesc>
 <creation>
 <date when="1584">1584</date>
 </creation>
 <langUsage>
 <language ident="fr"/>
 </langUsage>
 </profileDesc>
 </teiHeader>
 <text>
 <body>
 <head>LES CONTENS</head>
 <div>
 <argument>
 <head>Personnages</head>
 <castList>
 <!--ajouter les virgules si necessaire-->
 <castItem xml:id="Louyse">
 <role>LOUYSE</role>
 <roleDesc>, Mere de
 Geneviefve
 </roleDesc>
 </castItem>
 <castItem xml:id="Geneviefve"
 >
 <role>GENEVIEFVE</role>
 <roleDesc>, Fille</roleDesc>
 </castItem>
 <castItem xml:id="Rodomont"
 >
 <role>RODOMONT</role>
 <roleDesc>, Capitaine</roleDesc>
 </castItem>
 <castItem xml:id="Nivelet">
 <role>NIVELET</role>
 <roleDesc>, Laquais de
 Rodomont
 </roleDesc>
 </castItem>
 <castItem xml:id="Basile">
 <role>BASILE</role>
 <roleDesc>, Jeune
 homme
 </roleDesc>
 </castItem>
 <castItem xml:id="Antoine">
 <role>ANTOINE</role>
 <roleDesc>, Serviteur de
 Basile
 </roleDesc>
 </castItem>
 <castItem xml:id="Françoise">
 <role>FRANÇOISE</role>
 <roleDesc>, Vielle
 femme
 </roleDesc>
 </castItem>
 <castItem xml:id="Girard"
 >
 <role>GIRARD</role>
 <roleDesc>, Viellart</roleDesc>
 </castItem>
 <castItem xml:id="Eustache">
 <role>EUSTACHE</role>
 <roleDesc>, Fils de
 Girard
 </roleDesc>
 </castItem>
 <castItem xml:id="Saucisson">
 <role>SAUCISSON</role>
 <roleDesc>, Escornifleur et
 maquereau
 </roleDesc>
 </castItem>
 <castItem xml:id="Gentilly">
 <role>GENTILLY</role>
 <roleDesc>, Laquais
 d’Eustache
 </roleDesc>
 </castItem>
 <castItem xml:id="Thomas"
 >
 <role>THOMAS</role>
 <roleDesc>, Marchant</roleDesc>
 </castItem>
 <castItem xml:id="Sergent">
 <role>TROIS SERGENS</role>
 </castItem>
 <castItem xml:id="Alix">
 <role>ALIX</role>
 <roleDesc>, Femme de
 Thomas
 </roleDesc>
 </castItem>
 <castItem xml:id="Alfonse">
 <role>ALFONSE</role>
 <roleDesc>, Frere de
 Louyse
 </roleDesc>
 </castItem>
 <castItem xml:id="Perrette">
 <role>PERRETTE</role>
 <roleDesc>, Chambriere de
 Geneviefve
 </roleDesc>
 </castItem>
 </castList>
 </argument>
 </div>
 <div type="act" n="I">
 <head>ACTE PREMIER</head>
 <div type="scene" n="1">
 <head>Scène I</head>
 <stage type="castList">Louyse, Geneviefve</stage>
 <sp who="Louyse">
 <speaker>LOUYSE</speaker>
 <p>Et bien, avez-vous tantost assez musé ? Ne serez-vous preste d’aujourd’huy ?
 Vrayement, voila bien fait des misteres. Quand j’estois fille comme vous, si
 j’eusse esté si longue à m’habiller et à me coiffer, ma bonne mere, à qui Dieu
 face pardon, m’eust bien hasté d’aller autrement. Mais à qui parlé-je ?
 Geneviefve !
 </p>
 </sp>
 <sp who="Geneviefve">
 <speaker>GENEVIEFVE</speaker>
 <p>Plaist-il, ma mere ?</p>
 </sp>
 <sp who="Louyse">
 <speaker>LOUYSE</speaker>
 <p>Serez-vous tantost assez desbarbouillée ? Sus, qu’on se despesche de descendre
 ! Car je veux qu’aujourd’huy qu’il est feste à nostre parroisse nous oyons la
 messe du point du jour. Et puis vous viendrez desjeuner si vous voulez, avant
 que l’on dise la grand’messe.
 </p>
 </sp>
 <sp who="Geneviefve">
 <speaker>GENEVIEFVE</speaker>
 <p>Mon Dieu, ma mere, je ne suis pas encore agrafée. Il me semble qu’il est bien
 matin pour sortir en ce temps-icy. Ne sçavez-vous pas bien qu’on se meurt de
 maladie dangereuse près de l’eglise, et que le medecin vous a dit qu’il ne faut
 sortir avant le soleil levé ?
 </p>
 </sp>
 <sp who="Louyse">
 <speaker>LOUYSE</speaker>
 <p>Après, causeuse ? Ceux qui servent Dieu de bon cœur et qui disent devotement
 l’oraison de Monsieur Saint-Roc ne doivent rien craindre. Prenez en vostre
 bouche un peu d’angelique et une esponge trempée en vinaigre en vostre
 main.
 </p>
 </sp>
 <sp who="Geneviefve">
 <speaker>GENEVIEFVE</speaker>
 <p>Bien, ma mere. Mais je sçaurois volontiers, s’il vous plaisoit me le dire, qui
 vous meut de sortir si matin.
 </p>
 </sp>
 <sp who="Louyse">
 <speaker>LOUYSE</speaker>
 <p>Geneviefve, pour te dire la verité, aujourd’huy qu’il est feste à nostre
 parroisse, je crains, si nous y allons plus tard, que nous rencontrions en
 nostre chemin cest importun de Basile ou le Capitaine Rodomont, qui ne faudront
 à se rendre icy pour nous guetter au passage sur l’heure du sermon.
 </p>
 </sp>
 <sp who="Geneviefve">
 <speaker>GENEVIEFVE</speaker>
 <p>N’est-ce que cela ? Vrayement je n’ay pas peur de ce beau capitaine de foin.
 Quant est du Seigneur Basile, la rencontre n’en peut estre que bonne. Car vous
 sçavez que c’est l’homme du monde lequel ayme mieux nostre maison.
 </p>
 </sp>
 <sp who="Louyse">
 <speaker>LOUYSE</speaker>
 <p>Voyez-vous ceste becquenaud ! D’autant qu’elle sçait bien que je ne voy
 volontiers Basile, elle m’en dit du bien. Mais venez çà ! Comment sçavez-vous
 que Basile nous ayme ? Qui vous l’a dit ? Je croy que vous l’avez songé ou que
 vous estes de son conseil !
 </p>
 </sp>
 <sp who="Geneviefve">
 <speaker>GENEVIEFVE</speaker>
 <p>Pardonnez-moy, ma mere. Je n’en sçay rien sinon ce que vous m’en avez apris
 autrefois, lorsque vous me voulustes marier avec luy, et aussi d’autant que je
 le voy nous saluer bien humblement quand nous passons pardevant luy.
 </p>
 </sp>
 <sp who="Louyse">
 <speaker>LOUYSE</speaker>
 <p>Geneviefve, Geneviefve, ta bouche sent encores le laict et la boulie. Tu
 monstres bien que tu n’es qu’un enfant.
 </p>
 </sp>
 <sp who="Geneviefve">
 <speaker>GENEVIEFVE</speaker>
 <p>Pourquoy donc, ma mere ?</p>
 </sp>
 <sp who="Louyse">
 <speaker>LOUYSE</speaker>
 <p>Ne vois-tu pas bien qu’il saluë ainsi toutes les filles de la parroisse ?</p>
 </sp>
 <sp who="Geneviefve">
 <speaker>GENEVIEFVE</speaker>
 <p>Vous direz ce qu’il vous plaira. Si est-ce que je sçay bien ce que je sçay.</p>
 </sp>
 <sp who="Louyse">
 <speaker>LOUYSE</speaker>
 <p>Ne l’oublies pas. Par ma foy, tu es encores bien peu rusée, et aurois bon
 mestier d’aller à l’escole. Mais quoy qu’il en soit, ce n’est pas pour luy que
 le four chaufe. Car j’ay bien resolu, avant qu’il soit demain nuict, de
 t’accorder avec Eustache, fils unique du Seigneur Girard, le quel m’en presse
 fort. Et n’eust esté ce beau Basile qui m’a tenu longtemps le bec en l’eau, ce
 seroit desja fait. Mais qu’avez-vous à souspirer ?
 </p>
 </sp>
 <sp who="Geneviefve">
 <speaker>GENEVIEFVE</speaker>
 <p>C’est une foiblesse qui m’a prise, pource que je n’ay accoustumé de me lever si
 matin. Mais ce ne sera rien.
 </p>
 </sp>
 <sp who="Louyse">
 <speaker>LOUYSE</speaker>
 <p>Avez-vous bien entendu ce que j’ay dit ?</p>
 </sp>
 <sp who="Geneviefve">
 <speaker>GENEVIEFVE</speaker>
 <p>Trop bien, ma mere.</p>
 </sp>
 <sp who="Louyse">
 <speaker>LOUYSE</speaker>
 <p>Geneviefve, je t’ai tousjours estimé fille obeissante. C’est à ceste heure que
 tu me le dois monstrer.
 </p>
 </sp>
 <sp who="Geneviefve">
 <speaker>GENEVIEFVE</speaker>
 <p>J’aymerois mieux mourir qu’estre autre. Toutesfois, il me semble que vous ne
 deviez si tost vous resoudre de me marier. Et quand vous aurez bien consideré
 la qualité de celuy que vous me voulez donner, encores qu’il soit fils unique,
 si est-ce que l’avantage n’est point tel que vous deussiez si tost conclure
 sans vous en conseiller, mesmes en ce temps dangereux. Ma mere, pensez-vous que
 tous les bons, marchez soient passez, et quand je n’espouserois Eustache, que
 je vous demeurasse sus les bras sans trouver qui voulust de moy ? Non, non.
 Croyez qu’en tout evenement le Seigneur Basile ne nous manqueroit point, avec
 lequel je serois aussi bien, pour le moins, qu’avec Eustache, qui est assez
 jeune pour manger tout mon bien et le sien.
 </p>
 </sp>
 <sp who="Louyse">
 <speaker>LOUYSE</speaker>
 <p>Qu’on ne m’en parle plus, car pour mourir je ne voudrois que Basile fust ton
 mary.
 </p>
 </sp>
 <sp who="Geneviefve">
 <speaker>GENEVIEFVE</speaker>
 <p>Si est-ce que vous l’avez recherché autrefois.</p>
 </sp>
 <sp who="Louyse">
 <speaker>LOUYSE</speaker>
 <p>Je ne sçavois ce que je faisois alors, et m’en repens de bien bon cœur.</p>
 </sp>
 <sp who="Geneviefve">
 <speaker>GENEVIEFVE</speaker>
 <p>Dieu vueille que vous n’ayez occasion de vous repentir de ce que vous voulez
 faire.
 </p>
 </sp>
 <sp who="Louyse">
 <speaker>LOUYSE</speaker>
 <p>Repentir ou non repentir, si faut-il que vous en passiez par là, et que Basile
 s’en torche hardiment la bouche.
 </p>
 </sp>
 <sp who="Geneviefve">
 <speaker>GENEVIEFVE</speaker>
 <p>Ce sera donc contre ma volonté.</p>
 </sp>
 <sp who="Louyse">
 <speaker>LOUYSE</speaker>
 <p>Qu’est-ce que vous grommelez entre vos dents, de volonté ?</p>
 </sp>
 <sp who="Geneviefve">
 <speaker>GENEVIEFVE</speaker>
 <p>Je dis qu’il me sera force d’en passer par vostre volonté.</p>
 </sp>
 <sp who="Louyse">
 <speaker>LOUYSE</speaker>
 <p>Geneviefve, si tu m’obeis, avec ce que tu gaigneras le royaume de paradis, tu
 seras bien la plus heureuse fille de Paris. J’ay cognu par beaucoup de signes
 que Eustache t’ayme plus que son cœur, et si j’ay bien pris garde à ces masques
 qui vindrent hier après souper chez nous, desquels il estoit l’un. Car il fut à
 deviser avec toy près d’une grosse heure d’orloge, à quoy je pris un singulier
 plaisir, d’autant mesme que je voyois que tu l’escoutois et luy respondois
 d’assez bonne affection. Je prie à Dieu que ce soit pour la salvation de l’ame
 de tous deux.
 </p>
 </sp>
 <sp who="Geneviefve">
 <speaker>GENEVIEFVE</speaker>
 <p>A la verité, j’avois un grand plaisir escoutant les gentils propos du masque
 qui me mena danser. Mais je ne vous asseure pas que c’estoit Eustache.
 </p>
 </sp>
 <sp who="Louyse">
 <speaker>LOUYSE</speaker>
 <p>Penses-tu que je ne le cognoisse pas ? N’avoit-il pas les mesmes habis qu’il
 avoit portez tout le jour ?
 </p>
 </sp>
 <sp who="Geneviefve">
 <speaker>GENEVIEFVE</speaker>
 <p>Mon Dieu, que ma mere est abusée ! Celuy qui parla à moy n’estoit autre que le
 Seigneur Basile, lequel s’estoit vestu des accoutremens d’Eustache, qui ne
 s’est jamais aperceu de l’affection mutuelle que Basile me porte.
 </p>
 </sp>
 <sp who="Louyse">
 <speaker>LOUYSE</speaker>
 <p>Il m’est advis que l’on sonne pour le dernier coup de la messe. Hastons-nous si
 nous voulons estre au Confiteor. Mais qui est ce garson habillé de verd qui
 attend au coing de ceste ruelle ? Je vay gager bonne chose que c’est le laquais
 du Capitaine Rodomont.
 </p>
 </sp>
 <sp who="Geneviefve">
 <speaker>GENEVIEFVE</speaker>
 <p>Vous avez bien deviné.</p>
 </sp>
 <sp who="Louyse">
 <speaker>LOUYSE</speaker>
 <p>Je croy qu’il nous a apperceues et qu’il est venu icy exprès pour espier et
 porter nouvelles de nous à son maistre. Passons par ceste autre ruelle.
 </p>
 </sp>
 </div>
 <div type="scene" n="2">
 <head>Scène II</head>
 <stage type="castList">NIVELET, laquais de Rodomont</stage>
 <sp who="Nivelet">
 <speaker>NIVELET</speaker>
 <p>J’ay eu beau faire, mais je n’ay sceu empescher que ces dames ne m’ayent
 aussitost recogneu qu’elles m’ont veu, bien que mon maistre m’ayt donné charge
 de ne me faire cognoistre. Car il dict que ce n’est une chose gueres bienseante
 que de guetter les passans. Mais qui diable est celuy qui ne me cognoistroit en
 ces rues-icy, que je sçay par cœur mieux que mon Deus det, et mieux que l’asne
 qui tire l’eau aux Chartreux ne sçayt son chemin ? Qu’au diable soit l’amour et
 qui premier le trouva ! Je croy qu’il sera cause, avant peu de temps, que mes
 souliers ne me feront gueres de mal à la veue pour les voyages extraordinaires
 qu’il me convient faire tout le long du jour. Encores ne suis-je pas asseuré
 que mon maistre m’en redonne bientost de neufs. Au contraire, j’ay peur qu’il
 en veuille faire comme de son habit de velours, lequel il porte autant meschant
 que bon. Cela me tourmenteroit peu si c’estoit en autre temps qu’en hyver et en
 autre lieu qu’à Paris, là où ces vieux escarpins tous descousus qu’il me donne,
 après les avoir portez un an ou deux, ne me peuvent gueres bien remparer la
 plante des pieds contre le froid et les boues. Patience. Encores ne faut-il pas
 qu’il sçache que je m’en plains. Car s’il en estoit adverty, ce seroit faict de
 moy, tant il est brave et furieux, comme celuy qui faict souvent de son regard
 tomber les hommes tous morts à terre et d’un coup de pied met par terre la plus
 forte porte qui se puisse trouver, tant soit-elle barrée et verrouillée. Je
 m’en raporte à ce qui en est. Pour le moins il s’en vante, et je pense qu’il
 feroit conscience de mentir. Mais il m’est advis que je le voy. Je m’en vay,
 pour l’apaiser, luy dire que j’ay veu sa maistresse, avant qu’il me tance.
 Autrement je serois en danger de recevoir quelque coup de poing en faisant ma
 monstre.
 </p>
 </sp>
 </div>
 <div type="scene" n="3">
 <head>Scène III</head>
 <stage type="castList">RODOMONT, Capitaine, NIVELET, son laquais</stage>
 <sp who="Rodomont">
 <speaker>RODOMONT</speaker>
 <p>Il faut bien dire que ce petit dieu Cupidon est beaucoup plus puissant que
 Mars, le grand dieu des batailles, puisque sa force m’a peu reduire sous son
 obeissance et vaincre mon courage invincible, ce qu’un camp de cinquante mille
 hommes n’eust sceu faire. Je pense m’estre trouvé pour le moins en vingt et
 cinq batailles rangées, et m’asseure d’avoir combatu cent fois, sans la
 premiere, en camp clos, armé, desarmé, à cheval, à pied, à la masse, à l’estoc,
 à la lance, à la pique, à l’espée et cappe, à l’espée et dague, à la hache et à
 l’espée à deux mains. Mais je ne pense avoir jamais eu affaire à un si rude
 ennemy, ny qui me donnast plus de traverses et dures attaintes, que fait le
 cœur impiteux de ceste cruelle Geneviefve, de laquelle les regards mortels sont
 autant de coups de canon qui battent en flanc dans les bastions de mon ame, et
 mettront bientost la forteresse par terre, s’il ne luy plaist me recevoir à
 quelque composition.
 </p>
 </sp>
 <sp who="Nivelet">
 <speaker>NIVELET</speaker>
 <p>Ne vous avois-je pas bien dit que tous ses propos n’estoient autre chose que
 fer esmoulu, feu et sang ?
 </p>
 </sp>
 <sp who="Rodomont">
 <speaker>RODOMONT</speaker>
 <p>J’ay entendu la voix de mon laquais. Et bien, Nivelet. As-tu rien descouvert en
 faisant ta ronde ?
 </p>
 </sp>
 <sp who="Nivelet">
 <speaker>NIVELET</speaker>
 <p>Monsieur, je vous portois de bonnes nouvelles, si vous-mesmes ne fussiez venu
 les querir.
 </p>
 </sp>
 <sp who="Rodomont">
 <speaker>RODOMONT</speaker>
 <p>Dis-moy, qu’y a-il ?</p>
 </sp>
 <sp who="Nivelet">
 <speaker>NIVELET</speaker>
 <p>Tout à ceste heure Madame Louyse et vostre maistresse viennent de passer par ce
 coing, et s’en vont, comme je pense, ouir messe. Vous avez maintenant belle
 commodité de les veoir, sans que personne vous en puisse empescher.
 </p>
 </sp>
 <sp who="Rodomont">
 <speaker>RODOMONT</speaker>
 <p>Tu dis vray, mais pour quelque respect que je ne te veux dire, j’ayme mieux les
 attendre icy au repasser que d’aller les voir en l’eglise.
 </p>
 </sp>
 <sp who="Nivelet">
 <speaker>NIVELET</speaker>
 <p>Il ne dit pas tout. C’est qu’il craint de rencontrer quelcun de ses creanciers
 qui, au sortir de l’eglise, le face mettre en cage.
 </p>
 </sp>
 <sp who="Rodomont">
 <speaker>RODOMONT</speaker>
 <p>Qu’est-ce que tu dis ?</p>
 </sp>
 <sp who="Nivelet">
 <speaker>NIVELET</speaker>
 <p>Je dis que ce n’est faute de courage qui vous fait faire cela.</p>
 </sp>
 <sp who="Rodomont">
 <speaker>RODOMONT</speaker>
 <p>Tu t’en peux bien asseurer, car je puis dire que tous les diables d’enfer ne me
 sçauroient estonner. Et pour l’amour que je luy porte, je ne craindrois
 d’affronter le camp du roy d’Espagne, m’asseurant que le seul souvenir de ses
 perfections m’enfleroit tellement le courage et redoubleroit mes forces, que je
 demourerois facilement victorieux d’une armée de Jannissaires, Spacchis et
 Mammelus. Pleust à Dieu qu’il ne tint qu’à tuer dix ou douze mille hommes
 d’armes ou à prendre quelque ville imprenable que je feusse en ses bonnes
 graces. J’aurois bientost faict un bon service au roy.
 </p>
 </sp>
 <sp who="Nivelet">
 <speaker>NIVELET</speaker>
 <p>Monsieur, les filles de Paris ne se plaisent point à ouir parler de meurtres et
 carnages. Elles veulent qu’on les entretienne de petis propos joyeux, de
 chansons, de masques et de danses. Et tant s’en faut que vos discours vous
 puissent faire aymer d’elles. Au contraire, ils sont cause qu’elles vous fuyent
 comme une mauvaise beste, tant vous leur faites poeur.
 </p>
 </sp>
 <sp who="Rodomont">
 <speaker>RODOMONT</speaker>
 <p>Je cognois à tes propos que tu n’as gueres bien retenu ce que je t’ay monstré
 touchant le fait de la guerre. Car si tu eusses pris plaisir au mestier
 d’armes, tu ne parlerois de la sorte que tu fais. Et te dis bien plus, que tu
 trouverois la fumée des canons et mousquetades plus douce et aromatisante que
 la civete, le musque et l’ambre gris ; et le son des trompetes, fifres et
 tambours plus harmonieux que celuy des violons, luths et espinettes.
 </p>
 </sp>
 <sp who="Nivelet">
 <speaker>NIVELET</speaker>
 <p>Je ne sçay comment vous l’entendez, mais quant à moy, j’aymerois mieux me
 donner au travers du corps d’une lance de fougere pleine de bon vin blanc
 d’Anjou que d’une balle de mousquet ou fauconneau. Et me semble que le pain de
 munition n’a point si bon goust que le pain de chapitre de Paris.
 </p>
 </sp>
 <sp who="Rodomont">
 <speaker>RODOMONT</speaker>
 <p>Qu’il ne t’advienne plus d’user de telz propos, principalement quand tu me
 verras en compagnie de capitaines, car tu ferois tort à ma reputation. Mesme
 que l’on dict en proverbe commun : tel maistre tel valet.
 </p>
 </sp>
 <sp who="Nivelet">
 <speaker>NIVELET</speaker>
 <p>Bien donc, Monsieur. Mais avez-vous proposé de faire icy longtemps la jambe de
 grue ? Il me semble qu’il vaudroit mieux que je courusse vous faire aprester à
 desjeuner.
 </p>
 </sp>
 <sp who="Rodomont">
 <speaker>RODOMONT</speaker>
 <p>Je ne veux perdre ceste occasion, puisque je la tiens par les cheveux. On
 recouvre bien tousjours à desjeuner.
 </p>
 </sp>
 <sp who="Nivelet">
 <speaker>NIVELET</speaker>
 <p>Mais, Monsieur, cognoissez-vous bien cest homme qui vient ? Il me semble que
 c’est Basile, vostre competiteur.
 </p>
 </sp>
 <sp who="Rodomont">
 <speaker>RODOMONT</speaker>
 <p>Il ne nous a point encores veu. Retirons-nous un peu à quartier sous cest
 auvent pour espier ce qu’il dira et fera. Car je croy qu’il est icy des
 attendans aussi bien que moy.
 </p>
 </sp>
 </div>
 <div type="scene" n="4">
 <head>Scène IIII</head>
 <stage type="castList">BASILE, jeune homme, ANTOINE, son serviteur. RODOMONT,
 NIVELET.
 </stage>
 <sp who="Basile">
 <speaker>BASILE</speaker>
 <p>Antoine, trouve-tu que cest habit neuf me soit bien fait ?</p>
 </sp>
 <sp who="Antoine">
 <speaker>ANTOINE</speaker>
 <p>Il vous est faict comme de cire, et vous arme fort bien. Mais cela ne vient pas
 de l’habit, c’est le corps.
 </p>
 </sp>
 <sp who="Basile">
 <speaker>BASILE</speaker>
 <p>Tu as envie de rire.</p>
 </sp>
 <sp who="Antoine">
 <speaker>ANTOINE</speaker>
 <p>Monsieur, pardonnez-moy. Ce que j’en fais n’est que pour vous oster ceste
 melencolie qui vous afflige depuis quelque temps en çà, encores que vous n’en
 ayez point d’occasion, ainsi qu’il me semble.
 </p>
 </sp>
 <sp who="Basile">
 <speaker>BASILE</speaker>
 <p>Antoine, Antoine, si tu estois en ma place, tu ne dirois pas ainsi. Il nous est
 bien aisé de donner conseil aux malades pendant que nous nous portons bien.
 </p>
 </sp>
 <sp who="Antoine">
 <speaker>ANTOINE</speaker>
 <p>Je sçaurois volontiers quelle cause vous avez d’estre triste. N’estes-vous pas
 aux bonnes graces de Geneviefve ? Ne sçavez-vous pas bien qu’elle n’ayme que
 vous en ce monde ?
 </p>
 </sp>
 <sp who="Basile">
 <speaker>BASILE</speaker>
 <p>J’en suis aussi asseuré que je suis de mourir une fois. Mais sa mere, qui tient
 la queuë de la poisle, ne veut point ouir parler de moy.
 </p>
 </sp>
 <sp who="Antoine">
 <speaker>ANTOINE</speaker>
 <p>Sauf vostre grace, c’est vous qui avez la queuë de la poisle.</p>
 </sp>
 <sp who="Basile">
 <speaker>BASILE</speaker>
 <p>Je voy bien que c’est. Tu as envie de gosser.</p>
 </sp>
 <sp who="Rodomont">
 <speaker>RODOMONT</speaker>
 <p>Vertubieu ! Qu’est-ce que j’entens ? Si ce que cest homme-cy dit est vray, j’en
 puis bien donner ma part pour un liard.
 </p>
 </sp>
 <sp who="Nivelet">
 <speaker>NIVELET</speaker>
 <p>Il vous a possible aperceu, et dit cecy pour vous faire enrager tout vif.</p>
 </sp>
 <sp who="Antoine">
 <speaker>ANTOINE</speaker>
 <p>Si j’estois en vostre place, je ne me soucierois beaucoup de la vieille, estant
 certain du cœur de la fille.
 </p>
 </sp>
 <sp who="Basile">
 <speaker>BASILE</speaker>
 <p>Ne sçais-tu pas bien que les filles n’ont autre volonté que celle de leurs
 meres ?
 </p>
 </sp>
 <sp who="Antoine">
 <speaker>ANTOINE</speaker>
 <p>Je pense qu’il seroit bien malaisé de disposer Geneviefve à aymer autre que
 vous, et sa mere avec tous ses parens y seroit bien empeschée.
 </p>
 </sp>
 <sp who="Basile">
 <speaker>BASILE</speaker>
 <p>C’est cela qui me tourmente le plus. Car je suis bien seur que la pauvre fille,
 pour la bonne affection qu’elle me porte, ne s’accordera jamais de prendre
 celuy que sa mere luy veut donner, si ce n’est par contrainte, dont elle prend
 telle fascherie, ainsi que je sceus hier d’elle, qu’elle en est pire que folle.
 Que si je n’y remedie en brief, tout le mal retombera sur moy, et seray
 contraint de porter son tourment et le mien tout ensemble.
 </p>
 </sp>
 <sp who="Antoine">
 <speaker>ANTOINE</speaker>
 <p>Mais se pourroit-il bien faire que Madame Louyse fust si despourveue
 d’entendement que de bailler sa fille à ce capitaine qui luy fait l’amour à
 descouvert, lequel pour tous biens n’a que quelque vieil harnois tout descloué
 et quelque meschante haridelle, qu’encores possible il doit ?
 </p>
 </sp>
 <sp who="Rodomont">
 <speaker>RODOMONT</speaker>
 <p>Ha, poltron ! Ma vaillance seule vaut mieux que tous les revenus de ton
 maistre, et tandis que j’auray le bras en la manche, je n’auray que trop de
 biens.
 </p>
 </sp>
 <sp who="Basile">
 <speaker>BASILE</speaker>
 <p>Non, non, ne pense pas que ce beau capitaine de trois cuites y puisse jamais
 parvenir. Vrayement, elle seroit pourveue d’une belle happelourde. Louyse est
 trop accorte pour faire un contract si peu à l’avantage de sa fille. Elle
 pourroit bien dire que son douaire seroit assigné sur un gibet, car je pense
 que ce beau traine-gaine n’a point de plus certain heritage.
 </p>
 </sp>
 <sp who="Rodomont">
 <speaker>RODOMONT</speaker>
 <p>Que me conseilles-tu, Nivelet ? Dois-je endurer une telle bravade ? Que dira le
 Grand Turc quand il sçaura que celuy qui a tant de fois rompu la teste à ses
 armées a esté bravé par un citadin de Paris ?
 </p>
 </sp>
 <sp who="Nivelet">
 <speaker>NIVELET</speaker>
 <p>Il me semble qu’ils sont plus forts que nous. Partant, je vous conseille de
 temporiser.
 </p>
 </sp>
 <sp who="Rodomont">
 <speaker>RODOMONT</speaker>
 <p>Je te croyray pour ce coup, bien que ce soit contre ma volonté.</p>
 </sp>
 <sp who="Antoine">
 <speaker>ANTOINE</speaker>
 <p>J’ay bien tousjours pensé à ce que vous dites, mais je ne sache point qu’autre
 luy face la court.
 </p>
 </sp>
 <sp who="Basile">
 <speaker>BASILE</speaker>
 <p>Ne t’es-tu jamais apperceu que Eustache ne cesse de luy jetter des œillades
 quand il est en l’eglise ?
 </p>
 </sp>
 <sp who="Antoine">
 <speaker>ANTOINE</speaker>
 <p>Il m’en souvient bien, mais par mon ame je n’eusse jamais creu qu’il en eust
 esté amoureux, vous voyant si bons amis ensemble.
 </p>
 </sp>
 <sp who="Basile">
 <speaker>BASILE</speaker>
 <p>Eustache m’est bon amy, mais tu sçays bien que l’amour ne veut point de
 compagnon. Je sçay bien qu’il l’ayme, mais non pas si ardemment que l’on diroit
 bien. Mesme j’ay descouvert qu’il n’avoit pas deliberé de se marier si tost,
 n’eust esté son pere, qui l’en presse fort, et a la matiere tellement à cœur
 qu’il ne cesse d’en parler à toute heure à Louyse, laquelle luy a desja baillé
 les articles.
 </p>
 </sp>
 <sp who="Antoine">
 <speaker>ANTOINE</speaker>
 <p>Eustache ne vous en a-il jamais parlé ?</p>
 </sp>
 <sp who="Basile">
 <speaker>BASILE</speaker>
 <p>Non, encore que je l’aye mis souvent sur ce propos.</p>
 </sp>
 <sp who="Antoine">
 <speaker>ANTOINE</speaker>
 <p>Si la chose est ainsi que vous dites, il n’y auroit meilleur remede pour vous
 mettre en repos que de trouver moyen de consommer le mariage avec Geneviefve,
 prenant gentilement un pain sur la fournée. Pour le moins auriez-vous tousjours
 cela sur et-tant-moins. Et puis, si Eustache la prenoit, à son dam.
 </p>
 </sp>
 <sp who="Basile">
 <speaker>BASILE</speaker>
 <p>Pleut à Dieu qu’il ne tint qu’à hazarder ma vie que ta proposition sortit effet
 ! Mais Geneviefve est si craintive et si chaste que pour rien du monde elle ne
 s’y voudroit accorder.
 </p>
 </sp>
 <sp who="Antoine">
 <speaker>ANTOINE</speaker>
 <p>Ouy bien, si vous luy demandiez ouvertement. Mais il faut faire sans dire.
 Trouvons seulement moyen d’entrer au logis lorsqu’elle sera toute seule, comme
 il luy advient souvent.
 </p>
 </sp>
 <sp who="Basile">
 <speaker>BASILE</speaker>
 <p>Je craindrois d’estre recognu de quelcun.</p>
 </sp>
 <sp who="Antoine">
 <speaker>ANTOINE</speaker>
 <p>Un amoureux craintif n’eust jamais belle amie. Toutesfois, si vous avez peur
 que l’on vous cognoisse, allez-y habillé des vestemens du Seigneur Eustache,
 lesquels vous portastes hier en masque. Par ce moyen, si vous estes veu de
 quelcun, on vous prendra pour luy. Ainsi vous serez hors de danger.
 </p>
 </sp>
 <sp who="Basile">
 <speaker>BASILE</speaker>
 <p>Ta raison n’est pas trop mauvaise.</p>
 </sp>
 <sp who="Rodomont">
 <speaker>RODOMONT</speaker>
 <p>Nivelet, entens-tu bien ce qu’ils disent ?</p>
 </sp>
 <sp who="Nivelet">
 <speaker>NIVELET</speaker>
 <p>Ouï-da, Monsieur, mais attendez jusques à amen.</p>
 </sp>
 <sp who="Basile">
 <speaker>BASILE</speaker>
 <p>Toute la difficulté sera à l’entrée. Mais si dame Françoise vouloit pousser à
 la roue et en parler en ma faveur à Geneviefve, je me fay fort d’en venir à mon
 honneur.
 </p>
 </sp>
 <sp who="Antoine">
 <speaker>ANTOINE</speaker>
 <p>Monsieur, je m’en vay jusques chez elle pour luy dire que vous l’attendez
 icy.
 </p>
 </sp>
 <sp who="Basile">
 <speaker>BASILE</speaker>
 <p>Depesche-toy donc, et reviens incontinent.</p>
 </sp>
 <sp who="Rodomont">
 <speaker>RODOMONT</speaker>
 <p>Nivelet, il me fasche de tant attendre icy. Je commence à avoir froid. Il vaut
 mieux que je m’en aille prendre l’air d’une bourrée, et puis je retourneray sur
 mes brisées. Cependant, prens diligemment garde à ce qu’ils feront et
 diront.
 </p>
 </sp>
 <sp who="Nivelet">
 <speaker>NIVELET</speaker>
 <p>Je n’y feray faute.</p>
 </sp>
 <sp who="Basile">
 <speaker>BASILE</speaker>
 <p>O Dieu, que l’homme amoureux endure de mal ! Je ne pense pas qu’il y ayt
 tourment au monde, tant cruel soit-il, qui se puisse egaler à sa misere.
 Tantost il vit en soupçon, tantost en espoir, tantost en desespoir, tantost en
 crainte et desfiance, selon que la dame se monstre douce ou cruelle. Encor
 n’est-ce pas tout, car s’il est tant soit peu favorisé, la crainte qu’il a de
 perdre ce qu’il a acquis ne le laisse un seul moment en repos. Mais ne voy-je
 pas desja revenir mon homme avec Dame Françoise ? Il faut bien dire qu’il l’a
 trouvée en chemin, car il n’eust sceu aller jusques à son logis et revenir en
 si peu de temps.
 </p>
 </sp>
 </div>
 <div type="scene" n="5">
 <head>Scène V</head>
 <stage type="castList">FRANÇOISE, vieille, ANTOINE, BASILE.</stage>
 <sp who="Françoise">
 <speaker>FRANÇOISE</speaker>
 <p>Mon amy, vostre maistre a occasion d’aymer Geneviefve pour les bonnes parties
 qui sont en elle. Et croyez que je n’en eusse mis si avant les fers au feu si
 je n’eusse bien sceu de quel bois elle se chauffe, pour l’avoir cognuë dès le
 berceau.
 </p>
 </sp>
 <sp who="Antoine">
 <speaker>ANTOINE</speaker>
 <p>Madame, si vous continuez à entretenir mon maistre en ses bonnes graces, vous
 n’aurez fait plaisir à une personne ingrate.
 </p>
 </sp>
 <sp who="Françoise">
 <speaker>FRANÇOISE</speaker>
 <p>Antoine, je le sçay bien, pour l’avoir desja par plusieurs fois experimenté. Et
 asseurez-vous que, deusse-je perdre si peu que j’ay vaillant en ce monde, il ne
 tiendra pas à moy qu’il ne jouisse de sa maistresse. J’entens en loyal mariage.
 Autrement non.
 </p>
 </sp>
 <sp who="Antoine">
 <speaker>ANTOINE</speaker>
 <p>Je pense que mon maistre l’entend ainsi. Mais le voyla qui nous attend.
 Avançons-nous.
 </p>
 </sp>
 <sp who="Françoise">
 <speaker>FRANÇOISE</speaker>
 <p>Bonjour, Monsieur. Il y a dix mille ans qu’on ne vous a veu.</p>
 </sp>
 <sp who="Basile">
 <speaker>BASILE</speaker>
 <p>Madame Françoise, je vous eusse esté trouver, n’estoit que je crains d’estre
 veu si souvent en vostre quartier. Au demourant, il n’y a qu’un mot qui serve.
 Il faut que vous me monstriez maintenant si vous avez envie de me faire
 plaisir.
 </p>
 </sp>
 <sp who="Françoise">
 <speaker>FRANÇOISE</speaker>
 <p>Commandez et vous serez obei.</p>
 </sp>
 <sp who="Basile">
 <speaker>BASILE</speaker>
 <p>Il faut, s’il vous plaist, que vous trouviez le moyen de me faire parler
 aujourd’huy à Geneviefve. Et si je voudrois bien que ce fust en sa maison.
 </p>
 </sp>
 <sp who="Françoise">
 <speaker>FRANÇOISE</speaker>
 <p>Benedicte Dominus ! Que dites-vous ? Jamais elle ne s’y accordera !</p>
 </sp>
 <sp who="Basile">
 <speaker>BASILE</speaker>
 <p>Si fera bien, pourveu que vous luy conseilliez, car elle ne croit qu’en vous.
 Et puis j’ay avisé d’y aller habillé des vestemens d’Eustache.
 </p>
 </sp>
 <sp who="Françoise">
 <speaker>FRANÇOISE</speaker>
 <p>Pourveu que Dieu n’y soit en rien offencé, je me fay fort de vous y conduire
 pendant que sa mere sera au sermon ceste aprèsdisnée.
 </p>
 </sp>
 <sp who="Basile">
 <speaker>BASILE</speaker>
 <p>Penseriez-vous bien que je voulusse damner mon ame pour un plaisir transitoire
 ?
 </p>
 </sp>
 <sp who="Françoise">
 <speaker>FRANÇOISE</speaker>
 <p>Je croy que non, mais la jeunesse, la beauté et la commodité sont bien souvent
 cause de beaucoup de maux.
 </p>
 </sp>
 <sp who="Basile">
 <speaker>BASILE</speaker>
 <p>Non, non, l’amour que je luy porte n’est tel que celuy de plusieurs hommes
 envers les femmes, lesquels aussitost qu’ils en ont eu la jouyssance ne les
 voudroient jamais voir. Avisez si vous me voulez faire ce plaisir, car le temps
 nous presse. Comme je traversois tout à ceste heure l’eglise, je l’ay veuë avec
 sa mere, qui n’a pas faict semblant de me voir.
 </p>
 </sp>
 <sp who="Françoise">
 <speaker>FRANÇOISE</speaker>
 <p>Je sçay bien pourquoy. Mais motus, on ne sçauroit empescher les mauvaises
 langues de babiller. Puisqu’elle est à l’eglise, je pourray bien parler à
 elle.
 </p>
 </sp>
 <sp who="Basile">
 <speaker>BASILE</speaker>
 <p>Je vous en supplie bien humblement.</p>
 </sp>
 <sp who="Françoise">
 <speaker>FRANÇOISE</speaker>
 <p>Reposez-vous-en hardiment sur moy, car je m’attens bien d’en venir à bout.</p>
 </sp>
 <sp who="Basile">
 <speaker>BASILE</speaker>
 <p>Madame Françoise, ma vie et mon salut sont maintenant entre vos mains.</p>
 </sp>
 <sp who="Françoise">
 <speaker>FRANÇOISE</speaker>
 <p>Allez-vous-en chauffer de par Dieu et de par sa mere. Vous ne faictes que
 morfondre icy. Et me revenez trouver dans une demie-heure, ou bien laissez-moy
 vostre homme. Mais qu’il me suyve de loing, afin que personne n’entre en
 soupçon.
 </p>
 </sp>
 <sp who="Basile">
 <speaker>BASILE</speaker>
 <p>Antoine, suis Madame Françoise et fais tout ce qu’elle te dira. Et garde bien
 de la perdre de veuë.
 </p>
 </sp>
 <sp who="Antoine">
 <speaker>ANTOINE</speaker>
 <p>Bien, Monsieur.</p>
 </sp>
 </div>
 <div type="scene" n="6">
 <head>Scène VI</head>
 <stage type="castList">NIVELET, seul.</stage>
 <sp who="Nivelet">
 <speaker>NIVELET</speaker>
 <p>Par la mort bieu, mon maistre en a d’une à ce coup ! Et si j’ay grand-peur que
 ses bravades n’y serviront de rien. Qui eust pensé qu’un tel capitaine, lequel
 ne merite rien moins en mariage qu’une princesse, deust estre saintré de la
 sorte par un jeune homme de Paris ? Ha, pardieu ! C’est cela que l’on dit :
 argent faict tout, et qui a de l’argent a belle amie. Fy du mestier qui ne peut
 nourrir son maistre ! Au temps où nous sommes, le mestier des armes ne vaut
 rien qu’à creer des debtes. Et combien que mon maistre face aussi bien valoir
 son estat qu’homme de sa robbe, soit à piller, rançonner, desrober les gaiges
 des soldats, faire trouver force passevolans à la monstre, partir le gain avec
 le thresorier et contreroleur, et chauffer les pieds à son hoste, si n’a-il
 jamais assemblé cent escus en une bourse qu’il ne les ayt aussitost despendus
 aux dez, aux bordeaux et aux cabarets. Et tout le pis que j’y voy, c’est qu’il
 n’y a si petit en ceste ville qui ne le sçache, jusques là mesme, quand on veut
 parler d’un homme liberal, voire plutost prodigue, on n’use plus d’autre
 comparaison, sinon que l’on dit : il resemble au Capitaine Rodomont. Vrayement,
 je ne m’estonne pas si le Seigneur Basile est en grace, puis qu’il a le bruit
 d’estre riche et de ne faire folles despenses. Quand il seroit plus vieil que
 Mathusalem, plus puant qu’un retrait et plus laid qu’un diable, les bonnes
 qualitez qu’il a auroient bien la puissance de le faire sembler aagé seulement
 de vingt-cinq ans, mieux fleurant qu’une rose et plus beau qu’un ange. Mais ne
 voy-je pas la maistresse de mon maistre qui revient desja de l’eglise avec une
 vieille ? Vrayement, ses devotions ont esté bien courtes. Il faut dire qu’il y
 a anguille sous roche, puisqu’elle retourne si tost. Car elle a accoustumé
 d’estre plus à l’eglise qu’à la maison. Je veux, s’il m’est possible, ouïr ce
 que luy dict ceste vieille. Le jour n’est encores gueres clair. Elles n’auront
 garde de me voir en ce petit coin, quand bien elles seroient tout contre
 moy.
 </p>
 </sp>
 </div>
 <div type="scene" n="7">
 <head>Scène VII</head>
 <stage type="castList">FRANÇOISE, GENEVIEFVE, NIVELET, ANTOINE.</stage>
 <sp who="Françoise">
 <speaker>FRANÇOISE</speaker>
 <p>Geneviefve, m’amie, je ne vous conseille chose que je ne fisse si j’estois en
 vostre place. Et certes vous le devez faire, puisqu’il n’y va en rien de vostre
 honneur.
 </p>
 </sp>
 <sp who="Geneviefve">
 <speaker>GENEVIEFVE</speaker>
 <p>Madame Françoise, il me semble qu’il n’en est point de besoin, d’autant que si
 le Seigneur Basile eust eu quelque chose à me dire, il me l’eust bien dit hier
 au soir qu’il vint en masque chez nous habillé des accoustremens
 d’Eustache.
 </p>
 </sp>
 <sp who="Françoise">
 <speaker>FRANÇOISE</speaker>
 <p>Ce qu’il vous veut dire est survenu de nouveau, et faut necessairement qu’il
 parle à vous si vous avez envie que le mariage de vous et d’Eustache soit
 rompu.
 </p>
 </sp>
 <sp who="Geneviefve">
 <speaker>GENEVIEFVE</speaker>
 <p>Vous le pouvez asseurer que jamais Eustache n’aura part en moy.</p>
 </sp>
 <sp who="Françoise">
 <speaker>FRANÇOISE</speaker>
 <p>M’amie, je vous croy, mais Basile ne le peut croire quand je luy dis. Il faut
 qu’il le sçache de vous-mesme.
 </p>
 </sp>
 <sp who="Geneviefve">
 <speaker>GENEVIEFVE</speaker>
 <p>Et bien donc, je luy feray sçavoir par lettres.</p>
 </sp>
 <sp who="Françoise">
 <speaker>FRANÇOISE</speaker>
 <p>Ne cherchez tous ces eschapatoires. Il faut qu’il parle à vous aujourd’huy en
 vostre maison, quoy qu’il couste, ou vous luy pouvez bien dire adieu pour tous
 jamais.
 </p>
 </sp>
 <sp who="Nivelet">
 <speaker>NIVELET</speaker>
 <p>Voyez comme ceste vieille sçayt bien prescher, et avec quelle audace. Je vay
 gaiger mes oreilles à couper qu’elle ne cessera tant qu’elle l’ayt
 convertie.
 </p>
 </sp>
 <sp who="Geneviefve">
 <speaker>GENEVIEFVE</speaker>
 <p>Voire, mais je crains.</p>
 </sp>
 <sp who="Françoise">
 <speaker>FRANÇOISE</speaker>
 <p>Vous estes une hardie lance de craindre vos amis.</p>
 </sp>
 <sp who="Geneviefve">
 <speaker>GENEVIEFVE</speaker>
 <p>Ce n’est pas cela. Je crains que quelcun de nos voisins ne le voye entrer ou
 sortir.
 </p>
 </sp>
 <sp who="Nivelet">
 <speaker>NIVELET</speaker>
 <p>La pauvre fille ! Elle n’a peur que de l’entrée et de la sortie, car elle
 seroit bien aise qu’il fust tousjours dedans.
 </p>
 </sp>
 <sp who="Françoise">
 <speaker>FRANÇOISE</speaker>
 <p>M’amie, nous avons remedié à tout cela. Il viendra habillé de l’habit
 qu’Eustache luy presta hier au soir, et se couvrira la face du bout de son
 manteau pour n’estre recognu. Si bien que si on le voit de fortune, on pensera
 incontinent que c’est Eustache, lequel on a veu plusieurs fois entrer en vostre
 maison à cause du voisinage. Et pour mieux donner le fil, il sera bon qu’il se
 retire au logis d’Eustache quand il sortira de chez vous. Mais quand il y
 viendroit mesmes habillé de ses accoustremens ordinaires, vous ne devez
 craindre qu’il soit veu des voisins, d’autant que à cause de la feste les
 boutiques sont fermées, et personne ne se tient à la porte à cause du froid.
 Davantage, ce sera à une heure après midi, cependant que beaucoup de gens sont
 encores à table et les autres au sermon.
 </p>
 </sp>
 <sp who="Nivelet">
 <speaker>NIVELET</speaker>
 <p>Je croy que ceste vieille sempiternelle a esté a l’escole de quelque frere
 frapart, tant elle sçayt doctement prescher et amener de vives raisons. O
 quelle fine femelle !
 </p>
 </sp>
 <sp who="Geneviefve">
 <speaker>GENEVIEFVE</speaker>
 <p>Madame Françoise, je cognois à peu près que ce que vous dites a grande
 apparence de verité, mais encores ne puis-je croire que, faisant entrer Basile
 en nostre maison, je ne face une grande breche à mon honneur. Et tous ceux qui
 en ouyront parler ne le pourront interpreter qu’à mal.
 </p>
 </sp>
 <sp who="Françoise">
 <speaker>FRANÇOISE</speaker>
 <p>Que vous souciez-vous que dise le peuple ? Ne sçavez-vous pas bien que c’est
 une beste à plusieurs testes ? Mais, je vous prie, qui est-ce qui le sçaura si
 vous-mesmes ne le dites, ou vostre servante ?
 </p>
 </sp>
 <sp who="Geneviefve">
 <speaker>GENEVIEFVE</speaker>
 <p>Je n’ay pas peur, Dieu mercy, que ma servante en parle ; je me fie bien en
 elle. Mais je crains.
 </p>
 </sp>
 <sp who="Françoise">
 <speaker>FRANÇOISE</speaker>
 <p>Que craignez-vous ?</p>
 </sp>
 <sp who="Geneviefve">
 <speaker>GENEVIEFVE</speaker>
 <p>Que sçay-je ?</p>
 </sp>
 <sp who="Françoise">
 <speaker>FRANÇOISE</speaker>
 <p>Vous estes une amoureuse peu hardie. Vous n’avez pas encores monté sur
 l’ours.
 </p>
 </sp>
 <sp who="Geneviefve">
 <speaker>GENEVIEFVE</speaker>
 <p>Je crains que Basile, se voyant seul avecques moy, ne veuille entreprendre
 quelque chose sur mon honneur. Que m’en conseillez-vous ? N’ay-je pas occasion
 de craindre ?
 </p>
 </sp>
 <sp who="Françoise">
 <speaker>FRANÇOISE</speaker>
 <p>Geneviefve, m’amie, je vous ayme comme ma propre fille, et serois bien marrie
 que Basile, que j’ayme aussi comme mon fils, eust fait en vostre endroit chose
 qui ne fust à faire. Mais asseurez-vous aussi que je le cognois tel, et si bien
 complexionné, qu’il ne voudroit pour mourir faire rien qui soit contre vostre
 volonté. Et seroit marry de vous avoir tiré un cheveu de la teste que vous ne
 luy eussiez mis premierement le bout en la main. Je vous sçay bon gré,
 toutesfois, de ce que vous m’en demandiez mon advis. Car on dit communement :
 conseille-toy et tu seras conseillé. Et on ne sçauroit trop apprendre,
 principalement des vieilles gens, qui, pour avoir longtemps vescu, sont plus
 fines et ont plus d’experience que les jeunes barbes. Mesme j’ay ouy prescher
 cest advent dernier que le diable est fin pource qu’il est vieil.
 </p>
 </sp>
 <sp who="Nivelet">
 <speaker>NIVELET</speaker>
 <p>Voyla comment il faut faire son profit des sermons. O quelle belle instruction
 !
 </p>
 </sp>
 <sp who="Françoise">
 <speaker>FRANÇOISE</speaker>
 <p>M’amie, en ma conscience je ne vous conseille rien qui ne soit bon. Et pouvez
 bien penser qu’estant sur le bord de ma fosse, preste de rendre conte à Dieu de
 ce que j’ay fait en ce monde, ne vous voudrois induire à faire chose qui peust
 tant soit peu souiller mon ame ou la vostre. Car autant vaut celuy qui tient
 que celuy qui escorche. La demande de Basile, qui vous ayme de si bon amour,
 est sainte, juste et raisonnable. Vous avez ouy dire souvent à vostre
 confesseur, comme je croy, qu’il faut aymer son prochain comme soy-mesme, et
 qu’il se faut bien garder de tomber en ce vilain vice d’ingratitude, qui est
 l’une des branches d’orgueil, lequel a fait tresbucher au plus creux abisme
 d’enfer les anges, qui estoient les plus belles et les plus heureuses creatures
 que Dieu eust faites. Ne seriez-vous pas une ingrate, une glorieuse, une
 outrecuidée, si vous ne faisiez conte des justes prieres de celuy qui ne voit
 par autres yeux que par les vostres ?
 </p>
 </sp>
 <sp who="Geneviefve">
 <speaker>GENEVIEFVE</speaker>
 <p>Vos raisons me semblent si bonnes, que je penserois faire un grand peché si
 j’ouvrois seulement la bouche pour y contredire.
 </p>
 </sp>
 <sp who="Nivelet">
 <speaker>NIVELET</speaker>
 <p>C’est à ce coup que la vache est vendue. Mon maistre n’a que faire de delier sa
 bourse.
 </p>
 </sp>
 <sp who="Françoise">
 <speaker>FRANÇOISE</speaker>
 <p>Geneviefve, ma fille, je vous ayme encores mieux que je ne faisois, puisque je
 voy que vous croyez ceux qui desirent vostre bien et avancement. Je m’en vay
 tout de ce pas faire dire une messe du Saint-Esprit, à celle fin qu’il luy
 plaise inspirer vos parens à vous donner le mary que vous meritez. Avisez de
 faire en sorte que vous soyez en la maison pendant que vostre mere sera au
 sermon, laquelle j’entretiendray le mieux que je pourray.
 </p>
 </sp>
 <sp who="Geneviefve">
 <speaker>GENEVIEFVE</speaker>
 <p>Je luy feray à croire que je me trouve un peu mal à cause du froid que j’ay eu
 ce matin.
 </p>
 </sp>
 <sp who="Françoise">
 <speaker>FRANÇOISE</speaker>
 <p>C’est bien dit. Il faut aussi que vous laissiez la porte entrouverte, à celle
 fin que l’on n’aye que faire de heurter, car ce seroit assez pour faire mettre
 le nez à la fenestre à quelcun des voisins.
 </p>
 </sp>
 <sp who="Geneviefve">
 <speaker>GENEVIEFVE</speaker>
 <p>Mais par qui ferons-nous sçavoir à Basile ce que nous avons conclud ?</p>
 </sp>
 <sp who="Françoise">
 <speaker>FRANÇOISE</speaker>
 <p>Ne vous souciez point. Voila son homme qui me suit de loing, par lequel je luy
 feray tout sçavoir.
 </p>
 </sp>
 <sp who="Geneviefve">
 <speaker>GENEVIEFVE</speaker>
 <p>Il sera donc bon que j’entre en la maison et que je n’en sorte de tout le
 jour.
 </p>
 </sp>
 <sp who="Françoise">
 <speaker>FRANÇOISE</speaker>
 <p>C’est bien dit ; retirez-vous. Adieu, Geneviefve.</p>
 </sp>
 <sp who="Geneviefve">
 <speaker>GENEVIEFVE</speaker>
 <p>Adieu, Madame Françoise. N’oubliez à faire mes recommandations.</p>
 </sp>
 <sp who="Françoise">
 <speaker>FRANÇOISE</speaker>
 <p>Je n’y faudray pas. Antoine, allez dire à vostre maistre qu’il ne face faute de
 se trouver à une heure après midi habillé des habits qu’il avoit hier en masque
 au lieu où il sçait, et il trouvera la porte ouverte.
 </p>
 </sp>
 <sp who="Antoine">
 <speaker>ANTOINE</speaker>
 <p>Bien, Madame.</p>
 </sp>
 <sp who="Françoise">
 <speaker>FRANÇOISE</speaker>
 <p>Dites-luy aussi que sa maistresse se recommande à ses bonnes graces.</p>
 </sp>
 <sp who="Antoine">
 <speaker>ANTOINE</speaker>
 <p>Aussi feray-je.</p>
 </sp>
 <sp who="Françoise">
 <speaker>FRANÇOISE</speaker>
 <p>Allez, despechez-vous. Et s’il veut parler à moy, il me trouvera en la chapelle
 de Monsieur Saint-Roc.
 </p>
 </sp>
 </div>
 <div type="scene" n="8">
 <head>Scène VIII</head>
 <stage type="castList">NIVELET, seul.</stage>
 <sp who="Nivelet">
 <speaker>NIVELET</speaker>
 <p>Et par la vertubieu, j’en advertiray mon maistre, et puis nous verrons beau jeu
 si la corde ne rompt. J’ay bien tout entendu, Dieu mercy. Encores n’en
 falloit-il pas tant : à bon entendeur il ne faut qu’une charretée de parolles.
 Si mon maistre est galant homme, c’est à ce coup qu’il aura sa Geneviefve entre
 ses bras, bon gré maugré, au moins s’il sçait bien prendre l’occasion par le
 poil. Mais s’il la laisse eschapper, qu’il s’asseure que jamais elle ne se
 presentera si belle. S’il me croit, il s’abillera de l’habit que doit porter
 Basile, et luy sera fort aisé de l’avoir pour la familiarité qu’il a avec
 Eustache. Et puis, quand il sera entré chez Geneviefve, s’il ne sçait jouer de
 ses outils, à son dam. Je m’en vay l’advertir tout de ce pas, encores qu’il
 m’aye enchargé de l’attendre icy. Mais pour ce coup je ne craindray de
 transgresser contre son commandement, puisqu’il est besoing d’user de
 diligence.
 </p>
 </sp>
 </div>
 </div>
 <div type="act" n="II">
 <head>ACTE SECOND</head>
 <div type="scene" n="1">
 <head>Scène I</head>
 <stage type="castList">GIRARD, vieillard, EUSTACHE, fils de Girard.</stage>
 <sp who="Girard">
 <speaker>GIRARD</speaker>
 <p>Eustache, tu vois que de tous les enfans qu’il a pleu à Dieu me donner, il ne
 me reste que toy en ce monde. Et par là tu peux penser que ce que j’en fais
 n’est que pour ton avancement. Aussi que je serois bien aise, avant que Dieu
 m’oste de ce monde, de te voir bien pourveu et allié en quelque bonne maison.
 Car quant est des biens, Dieu mercy, tu en auras assez, et serois bien maraut
 si, ta mere et moy estans morts, tu ne pouvois vivre seul de ce qui suffit bien
 maintenant à en entretenir trois. Partant, il te faut resoudre, sans plus
 differer, d’autant que j’espere ceste aprèsdisnée t’accorder à Geneviefve, ou
 demain pour le plus tard. Et puis, j’ay apris dès mon jeune aage qu’il ne faut
 jamais laisser trainer un affaire, mais qu’il faut batre le fer tandis qu’il
 est chaud.
 </p>
 </sp>
 <sp who="Eustache">
 <speaker>EUSTACHE</speaker>
 <p>Mon pere, pardonnez-moy, s’il vous plaist, mais je ne puis si tost lascher une
 parolle qui me pourroit prejudicier tout le temps de ma vie.
 </p>
 </sp>
 <sp who="Girard">
 <speaker>GIRARD</speaker>
 <p>Comment dis-tu cela ? Tes propos monstrent bien que tu n’es qu’un enfant. Il
 n’y a pas encores deux jours que tu ne cessois de m’en rompre la teste, et
 maintenant il semble que tu veilles retirer ton espingle du jeu.
 </p>
 </sp>
 <sp who="Eustache">
 <speaker>EUSTACHE</speaker>
 <p>Vous dites vray que je ne suis qu’un enfant, et vous dis bien plus, qu’estant
 encores enfant et ne me pouvant pas bien gouverner moy-mesmes, à grand-peine en
 pourrois-je gouverner deux. Mon pere, il me semble qu’il sera temps de me
 marier quand j’auray attaint l’aage de discretion.
 </p>
 </sp>
 <sp who="Girard">
 <speaker>GIRARD</speaker>
 <p>Si est-ce que je ne t’estime point si volage et de si peu de jugement que sans
 occasion tu ayes deposé l’affection que tu portois à Geneviefve. Il faut bien
 dire qu’il y a autre chose. Eustache, ne me cele rien, et pense que je ne te
 suis moins bon amy que bon pere.
 </p>
 </sp>
 <sp who="Eustache">
 <speaker>EUSTACHE</speaker>
 <p>Pardonnez-moy. Rien ne m’a destourné de mon premier propos, sinon qu’il me
 semble que rien ne nous presse.
 </p>
 </sp>
 <sp who="Girard">
 <speaker>GIRARD</speaker>
 <p>Cela s’appelle en bon françois tourner la truye au foin. Dis-moy hardiment la
 cause qui t’en a faict perdre le goust, ou asseure-toy que tu ne me fais
 plaisir.
 </p>
 </sp>
 <sp who="Eustache">
 <speaker>EUSTACHE</speaker>
 <p>Je ne voudrois pour rien du monde entrer en vostre male grace. Sçachez donques
 que hier au soir, comme nous estions allez en masque, Basile et moy, au logis
 de Madame Louyse, je m’aperceu de ce dont je ne m’estois douté auparavant, et
 vis clairement que si Geneviefve avoit par cy-devant fait semblant de m’aymer,
 ce n’avoit esté que pour complaire à sa mere, laquelle à la verité voudroit
 bien que je fusse son gendre. Mais j’ai cognu que Basile estoit mieux aux
 bonnes graces de la fille que moy.
 </p>
 </sp>
 <sp who="Girard">
 <speaker>GIRARD</speaker>
 <p>Nostre-Dame, que me dis-tu ? Je suis plus estonné que si cornes m’estoient
 venues ! Mais possible que l’amour, lequel est ordinairement accompagné de
 jalousie, te fait croire cela. Et possible qu’elle prenoit Basile pour toy,
 d’autant qu’il estoit vestu de tes habis.
 </p>
 </sp>
 <sp who="Eustache">
 <speaker>EUSTACHE</speaker>
 <p>Je vous diray comme tout passa. Quand nous fusmes entrez en la sale, et que
 nous eusmes dancé, un petit ballet, Basile, en rompant la promesse qu’il
 m’avoit faite de ne prendre Geneviefve, s’adressa de plain saut à elle, et moy
 à sa cousine, pour dancer un branle. Lequel estant fini, chascun se mist à
 deviser avecques celle qu’il menoit. Ce fust lors que je cognu clairement
 l’affection mutuele qu’ils se portoient, tant aux façons de faire de Geneviefve
 que à leurs propos, lesquels j’entendois parfois m’estant assis tout exprès
 auprès d’eux. Et cependant que je faisois semblant de deviser avec sa cousine,
 j’avois, comme l’on dit, une oreille aux champs et l’autre à la ville. Ils
 furent plus d’une bonne demie-heure en discours et menus devis, et m’asseure
 qu’il ne leur ennuioyt pas. Je vous laisse à penser s’ils parloient d’enfiler
 des perles ou d’encherir le pain.
 </p>
 </sp>
 <sp who="Girard">
 <speaker>GIRARD</speaker>
 <p>S’il n’y a que cela, non force. Peut-estre que Basile n’y pensoit pas à mal,
 mais, comme il est accort, s’estant mis en quelque propos, il vouloit monstrer
 qu’il n’estoit aprenty d’entretenir les filles. Ou bien il faisoit cela pour
 esprouver ta patience et te donner un peu de martel en teste. Je cognois
 l’humeur du pelerin.
 </p>
 </sp>
 <sp who="Eustache">
 <speaker>EUSTACHE</speaker>
 <p>Il seroit bien homme pour l’avoir fait à ceste intention, et vous puis asseurer
 que peu s’en falut que je ne luy ravisse Geneviefve d’entre les mains.
 </p>
 </sp>
 <sp who="Girard">
 <speaker>GIRARD</speaker>
 <p>Cela n’eust esté ny beau ny honneste.</p>
 </sp>
 <sp who="Eustache">
 <speaker>EUSTACHE</speaker>
 <p>Croyez que je ne sçavois sus quel pied danser, et me servit bien que j’estois
 masqué. Autrement un chascun eust peu cognoistre facilement aux changemens de
 ma face l’alteration en laquelle j’estois. Car pour ne vous deguiser les
 matieres, je serois bien content d’espouser Geneviefve quand je sçaurois
 qu’elle m’aymeroit. Mais aussi si elle ne m’aymoit, je ne daignerois en faire
 un pas.
 </p>
 </sp>
 <sp who="Girard">
 <speaker>GIRARD</speaker>
 <p>Nous nous en esclaircirons alors qu’il faudra qu’elle dise ouy.</p>
 </sp>
 <sp who="Eustache">
 <speaker>EUSTACHE</speaker>
 <p>Avisez au moins que ce ne soit pas trop tard.</p>
 </sp>
 <sp who="Girard">
 <speaker>GIRARD</speaker>
 <p>Nous ne le sçaurions sçavoir plus tost que ceste aprèsdisnée, que l’on fera,
 comme j’espere, le premier ban.
 </p>
 </sp>
 <sp who="Eustache">
 <speaker>EUSTACHE</speaker>
 <p>Si Basile l’ayme, je ne voudrois entreprendre sur ses marches, car il m’est
 trop amy.
 </p>
 </sp>
 <sp who="Girard">
 <speaker>GIRARD</speaker>
 <p>Si j’ay quelque peu d’entendement, elle ne nous peut pas eschaper. Tu luy as
 ouy dire souvent qu’elle n’a autre volonté que celle de sa mere. Or, quant est
 de sa mere, elle est toute à nostre devotion.
 </p>
 </sp>
 <sp who="Eustache">
 <speaker>EUSTACHE</speaker>
 <p>Mon pere, les filles bien souvent disent d’un et pensent d’autre. Puis, quand
 ce vient au faire et au prendre, c’est alors qu’elles monstrent leur teste. Et
 puis je vous laisse à penser si ce n’est pas pour rendre un homme bien camus.
 Mais voila Madame Louyse et sa commere Françoise qui s’en reviennent de
 l’eglise.
 </p>
 </sp>
 <sp who="Girard">
 <speaker>GIRARD</speaker>
 <p>Je seray donc relevé de peine de l’aller chercher, car je n’eusse esté en repos
 que j’en eusse sceu le tu autem. Allons au-devant d’elles.
 </p>
 </sp>
 </div>
 <div type="scene" n="2">
 <head>Scène II</head>
 <stage type="castList">LOUYSE, FRANÇOISE, GIRARD, EUSTACHE.</stage>
 <sp who="Louyse">
 <speaker>LOUYSE</speaker>
 <p>Mon Dieu, ma commere, que le sermon m’a ennuié ceste matinée. Jamais je n’ay
 pensé voir l’heure que ce Jacobin sortiroit de chaire, tant j’avois froid aux
 pieds.
 </p>
 </sp>
 <sp who="Françoise">
 <speaker>FRANÇOISE</speaker>
 <p>Je n’ay pas esté à l’eglise si longtemps que vous, et si je suis toute gelée.
 Mais dites-moy, où est madame l’accordée ?
 </p>
 </sp>
 <sp who="Louyse">
 <speaker>LOUYSE</speaker>
 <p>Quelle accordée ?</p>
 </sp>
 <sp who="Françoise">
 <speaker>FRANÇOISE</speaker>
 <p>Vostre fille, Geneviefve.</p>
 </sp>
 <sp who="Louyse">
 <speaker>LOUYSE</speaker>
 <p>Par mon ame, vous estes une mauvaise femme ! Je l’avois amenée ce matin avec
 moy, mais le froid l’a chassée de l’eglise après qu’elle a ouy une basse messe.
 </p>
 </sp>
 <sp who="Françoise">
 <speaker>FRANÇOISE</speaker>
 <p>Vous estes donc sorties du logis avant que les chats fussent chaussez.
 C’estoit, comme je croy, de peur des mouches.
 </p>
 </sp>
 <sp who="Louyse">
 <speaker>LOUYSE</speaker>
 <p>Vous dites mieux possible que vous ne pensez. Mais qui vous a dit qu’elle
 estoit accordée ?
 </p>
 </sp>
 <sp who="Françoise">
 <speaker>FRANÇOISE</speaker>
 <p>Me le demandez-vous ? Les petis enfans en vont à la moustarde.</p>
 </sp>
 <sp who="Louyse">
 <speaker>LOUYSE</speaker>
 <p>Ma commere, m’amie, Geneviefve est une mauvaise fille, car il n’a tenu qu’à
 elle qu’elle n’ayt esté accordée.
 </p>
 </sp>
 <sp who="Françoise">
 <speaker>FRANÇOISE</speaker>
 <p>A qui donc ? Au Seigneur Basile ?</p>
 </sp>
 <sp who="Louyse">
 <speaker>LOUYSE</speaker>
 <p>Ne me parlez jamais de cest homme-là si vous me voulez faire plaisir !</p>
 </sp>
 <sp who="Françoise">
 <speaker>FRANÇOISE</speaker>
 <p>Pourquoy, ma commere ?</p>
 </sp>
 <sp who="Louyse">
 <speaker>LOUYSE</speaker>
 <p>Par Sainct-Jehan, pource que ma fille n’est pas pour luy, et qu’il s’en torche
 hardiment le bec !
 </p>
 </sp>
 <sp who="Françoise">
 <speaker>FRANÇOISE</speaker>
 <p>Si est-ce qu’il a le bruit d’estre honneste homme, et pensois en bonne foy
 (Dieu me le veille pardonner) que vostre fille le deust avoir, d’autant que
 vous luy en avez fait autrefois parler et que je pensois qu’ils s’aymassent
 l’un l’autre.
 </p>
 </sp>
 <sp who="Louyse">
 <speaker>LOUYSE</speaker>
 <p>Ma commere, je sçay bien que Basile est de vos bons amis et voisins, et à cause
 du voysinage il n’est pas qu’il ne vous ayt communiqué de ces affaires,
 d’autant mesmes qu’il vous voit hanter avec nous assez privement de vostre
 grace. Mais je vous supplie sur tous les plaisirs que vous me voudriez faire,
 de ne parler de luy à Geneviefve. Car j’ay deliberé de la donner à Eustache,
 fils de Girard, lequel me presse bien fort et luy fait de beaux avantages,
 ayant desja accordé les articles ainsi que je les luy ay baillez.
 </p>
 </sp>
 <sp who="Françoise">
 <speaker>FRANÇOISE</speaker>
 <p>Saincte-Dame, je n’ay garde de luy sonner mot, puisque vous me l’avez deffendu.
 Mais j’ay grand’peur que Girard et Eustache ayent ouï ce que nous avons dict,
 car les voyla tout contre nous. Voyez comme ils sont esmerillonez et sentent
 desja tout leur rost.
 </p>
 </sp>
 <sp who="Girard">
 <speaker>GIRARD</speaker>
 <p>Bonjour, Mesdames.</p>
 </sp>
 <sp who="Louyse">
 <speaker>LOUYSE</speaker>
 <p>Dieu vous gard de mal, Messieurs.</p>
 </sp>
 <sp who="Girard">
 <speaker>GIRARD</speaker>
 <p>Je ne pensois, en bonne foy, que nous deussions a ce matin faire si bonne
 rencontre.
 </p>
 </sp>
 <sp who="Louyse">
 <speaker>LOUYSE</speaker>
 <p>Si vous l’estimez bonne, nous la pensons avoir faite encores meilleure.</p>
 </sp>
 <sp who="Girard">
 <speaker>GIRARD</speaker>
 <p>Et bien, Madame, ne mettrons-nous jamais fin à ce dont nous avons tant parlé
 depuis un mois en çà ?
 </p>
 </sp>
 <sp who="Louyse">
 <speaker>LOUYSE</speaker>
 <p>Je vous promets, ma foy, qu’il ne tiendra pas à moy.</p>
 </sp>
 <sp who="Girard">
 <speaker>GIRARD</speaker>
 <p>Il ne tiendra donc à personne, si ce n’est possible à Geneviefve.</p>
 </sp>
 <sp who="Louyse">
 <speaker>LOUYSE</speaker>
 <p>Non, non, ma fille voudra tout ce que je voudray. Mais, pource que le froid me
 presse d’aller trouver les tisons et que j’ay bonne envie de vous dire beaucoup
 de choses, je vous prie, entrons en la maison. Et puis, ce que je vous veux
 dire n’est pas chose qui se doive traicter en ruë.
 </p>
 </sp>
 <sp who="Girard">
 <speaker>GIRARD</speaker>
 <p>Je le veux bien.</p>
 </sp>
 <sp who="Louyse">
 <speaker>LOUYSE</speaker>
 <p>Adieu, ma commere. Excusez-moy si je vous fausse compagnie.</p>
 </sp>
 <sp who="Eustache">
 <speaker>EUSTACHE</speaker>
 <p>Mon pere, mais que j’aye dit deux mots à Madame Françoise je vous iray
 trouver.
 </p>
 </sp>
 <sp who="Girard">
 <speaker>GIRARD</speaker>
 <p>Ne faux donc pas, car je croy que nous aurons affaire de toy.</p>
 </sp>
 <sp who="Françoise">
 <speaker>FRANÇOISE</speaker>
 <p>Ce jeune homme-cy pense mc tirer les vers du nez, mais il y viendra à tard. Fin
 contre fin n’est pas bon à faire doubleure.
 </p>
 </sp>
 <sp who="Eustache">
 <speaker>EUSTACHE</speaker>
 <p>Madame Françoise, et bien, que dit le cœur ? Quelle femme estes-vous ?</p>
 </sp>
 <sp who="Françoise">
 <speaker>FRANÇOISE</speaker>
 <p>Une pauvre pecheresse qui court à la mort le grand galop, et qui a trois
 pauvres filles à marier sur les bras sans sçavoir où est le premier denier de
 leur mariage.
 </p>
 </sp>
 <sp who="Eustache">
 <speaker>EUSTACHE</speaker>
 <p>Ceux qui ont bonne esperance en Dieu ne sont que trop riches.</p>
 </sp>
 <sp who="Françoise">
 <speaker>FRANÇOISE</speaker>
 <p>Cela est bien vray, mais ce qui me fasche le plus c’est mon hoste, lequel me
 menaçoit encores hier de m’envoyer un sergent pour deux termes que je luy
 dois.
 </p>
 </sp>
 <sp who="Eustache">
 <speaker>EUSTACHE</speaker>
 <p>N’avez-vous point quelque amy qui vous les preste ?</p>
 </sp>
 <sp who="Françoise">
 <speaker>FRANÇOISE</speaker>
 <p>Une pauvre femme n’a que trop d’amis de bouche, mais bien peu de bourse.</p>
 </sp>
 <sp who="Eustache">
 <speaker>EUSTACHE</speaker>
 <p>Que n’employez-vous le Seigneur Basile, vostre voisin ? Car je m’asseure qu’il
 vous presteroit voulontiers dix escus et davantage si vous l’en requeriez.
 </p>
 </sp>
 <sp who="Françoise">
 <speaker>FRANÇOISE</speaker>
 <p>Helas, Monsieur, je n’oserois de peur d’estre esconduite. C’est celuy que je ne
 cognois comme point, et ne pense pas avoir parlé à luy plus de deux fois,
 encores il y a plus de sept semaines.
 </p>
 </sp>
 <sp who="Eustache">
 <speaker>EUSTACHE</speaker>
 <p>Touchez là. Si vous me voulez dire la verité de quelque chose que je vous
 demanderay, ne vous souciez. Je payeray ce que vous devez.
 </p>
 </sp>
 <sp who="Françoise">
 <speaker>FRANÇOISE</speaker>
 <p>Je vous remercie, Monsieur. Croyez que l’aumosne sera aussi bien employée en
 moy qu’en autre qui vive.
 </p>
 </sp>
 <sp who="Eustache">
 <speaker>EUSTACHE</speaker>
 <p>Dites-moy, ne vous estes-vous point aperceue que Basile fait l’amour à la fille
 de Madame Louyse ?
 </p>
 </sp>
 <sp who="Françoise">
 <speaker>FRANÇOISE</speaker>
 <p>S’il en estoit quelque chose, je le sçaurois. Il est bien vray qu’on en a
 autrefois parlé, mais il y a plus d’un an que les choses sont demourées là. Et
 si je vous dirois bien quelque chose, n’estoit que je crains que vous soyez
 babillard.
 </p>
 </sp>
 <sp who="Eustache">
 <speaker>EUSTACHE</speaker>
 <p>Dites hardiment.</p>
 </sp>
 <sp who="Françoise">
 <speaker>FRANÇOISE</speaker>
 <p>Je veux devant que me prometiez de ne le redire à personne, non pas mesmes à
 vostre pere.
 </p>
 </sp>
 <sp who="Eustache">
 <speaker>EUSTACHE</speaker>
 <p>Je vous le promets sur ma foy.</p>
 </sp>
 <sp who="Françoise">
 <speaker>FRANÇOISE</speaker>
 <p>Monsieur, vous sçavez comme je hante privement chez Madame Louyse, et qu’elle
 me communique tous ses affaires, de telle façon qu’elle ne tourneroit pas un
 œuf, par maniere de dire, sans m’en demander conseil. Vous pouvez penser que sa
 fille n’en fait pas moins, et que je suis comme la tresoriere de ses menus
 affaires. Sçachez donc que hantant et frequentant en la maison, j’ay cognu que
 si la mere a grande affection que vous soyez son gendre, la fille ne desire pas
 moins que vous soyez son amy, bien qu’elles soient induites à faire ce souhait
 par diverses raisons.
 </p>
 </sp>
 <sp who="Eustache">
 <speaker>EUSTACHE</speaker>
 <p>Dites-moy quelles.</p>
 </sp>
 <sp who="Françoise">
 <speaker>FRANÇOISE</speaker>
 <p>Je ne me ferois prier de vous les dire, n’estoit que je crains que vous m’ayez
 en reputation d’une flateuse.
 </p>
 </sp>
 <sp who="Eustache">
 <speaker>EUSTACHE</speaker>
 <p>Madame Françoise, vous me faites tort. Je vous ay en opinion de la plus femme
 de bien de toute nostre parroisse. Et suis bien seur que vous ne voudriez pour
 mourir tacher vostre conscience de ce vilain vice de flaterie.
 </p>
 </sp>
 <sp who="Françoise">
 <speaker>FRANÇOISE</speaker>
 <p>Vous dites bien quant à ce dernier point, mais quant au premier, je ne vous
 l’accorde pas. Au contraire, je confesse et recognois que je suis une pauvre
 femme qui offence Dieu plus souvent qu’il n’y a de minutes au jour, et que si
 Dieu ne m’use de misericorde, à grand’peine le pourray-je jamais contempler en
 sa gloire.
 </p>
 </sp>
 <sp who="Eustache">
 <speaker>EUSTACHE</speaker>
 <p>Ma foy, si vous n’estes sauvée, beaucoup de gens de bien doivent avoir belle
 peur. Mais, je vous prie, laissons ces propos, et ne craignez de me dire tout
 ce qu’il vous plaira.
 </p>
 </sp>
 <sp who="Françoise">
 <speaker>FRANÇOISE</speaker>
 <p>Donc, puisque vous le trouvez bon, je vous dis que Louyse estant advertie des
 grans biens que vous avez, desire surtout vostre alliance. Quant à sa fille,
 j’ay sceu d’elle que devant qu’elle sceut jamais qui vous estiez, une fois pour
 vous avoir veu danser en une nopce dont vous estiez tous deux, elle devint ce
 jour-là si extremement amoureuse de vostre beauté et bonnes graces, qu’elle
 delibera dès lors, s’il luy estoit possible, vous avoir pour mary ou plustost
 estre religieuse que d’en espouser un autre. Si bien que la pauvre fille endure
 la plus cruelle passion que l’on sçauroit imaginer. Car estant de nature fort
 honteuse, et nourrie en la crainte de Dieu et de ses parens, elle est
 contrainte de ronger son frain à part-soy, sans oser monstrer par aucuns signes
 l’amitié qu’elle vous porte.
 </p>
 </sp>
 <sp who="Eustache">
 <speaker>EUSTACHE</speaker>
 <p>Vrayement, si je pensois qu’elle m’aymast tant soit peu, l’affection que je luy
 porte redoubleroit en moy de moytié.
 </p>
 </sp>
 <sp who="Françoise">
 <speaker>FRANÇOISE</speaker>
 <p>M’estimeriez-vous bien si meschante et malheureuse que je voulusse mentir,
 mesmes aujourd’huy qu’il est nostre feste ?
 </p>
 </sp>
 <sp who="Eustache">
 <speaker>EUSTACHE</speaker>
 <p>Vostre preud’hommie sera donc cause que je croiray plustost vostre bouche que
 mes yeux.
 </p>
 </sp>
 <sp who="Françoise">
 <speaker>FRANÇOISE</speaker>
 <p>Monsieur, vous faites fort bien d’aymer Geneviefve. Car outre qu’elle vous ayme
 uniquement et qu’elle vous porte continuellement dans son cœur et dans ses
 yeux, elle a beaucoup de bonnes qualitez qui la rendent aymable autant que
 fille qui soit en France. Elle est bonne catholique, riche et bonne mesnagere.
 Elle dit bien, elle escrit comme un ange. Elle joue du luth, de l’espinette,
 chante sa partie seurement, et sçait danser et baller aussi bien que fille de
 Paris. En matiere d’ouvrages de lingerie, de point coupé et de lassis elle ne
 craint personne. Et quant est de besogner en tapisserie, soit sur l’estamine,
 le canevas ou la gaze, je voudrois que vous eussiez veu ce que j’ay veu. Et
 outre tout cela, elle est des plus belles de tout le quartier. Et croyez que sa
 beauté n’est point de celles que l’on enferme dans des boëtes et que l’on prend
 le matin quand on se leve. Elle est naturelle, et suis seure que tout le fard
 dont elle use pour sa face, pour les dents et pour les mains n’est autre chose
 que la belle eau claire du puys de sa maison.
 </p>
 </sp>
 <sp who="Eustache">
 <speaker>EUSTACHE</speaker>
 <p>Je croy que tout ce que vous dites est vray. Et vous dis davantage que ceste
 beauté naïve, dont elle monstre ne tenir grand conte, me plaist sans
 comparaison plus que ces grandes dames si attiffées, goderonnées, licées,
 frisées et pimpantes qui ne font autre chose tout le long du jour que tenir
 leur miroir pour voir si elles sont bien coiffées et si un cheveu passe
 l’autre, et à toute heure ont la main à leur teste ou à leur collet. Surtout
 une femme fardée me desplaist, quand elle seroit belle comme une Helene, et ne
 la voudrois baiser pour grand chose, d’autant que je sçay bien que le fard
 n’est autre chose que poison. Il me souvient d’avoir une fois gouverné une
 femme fardée, et par mignardise il m’advint de luy baiser le front et la jouë.
 Je vous jure Dieu que les levres m’enleverent aussitost, et pensay bien estre
 empoisonné.
 </p>
 </sp>
 <sp who="Françoise">
 <speaker>FRANÇOISE</speaker>
 <p>Il ne se faut donc plus estonner si ces visages blanchis, vermeillonez, et qui
 ont une crouste de fard plus espesse que les masques de Venise commencent à
 perdre leur credit entre gens de bon esprit, puisqu’au temps où nous sommes les
 jeunes hommes de dix-huit ans sçavent plus de besongnes que les vieilles gens
 qui vivoient lorsque j’allois à l’escole.
 </p>
 </sp>
 <sp who="Eustache">
 <speaker>EUSTACHE</speaker>
 <p>Pensez-vous que les jeunes hommes facent la court aux dames pour sçavoir quel
 goust a le sublimé, le talc calciné, la biaque de Venise, le rouge d’Espagne,
 le blanc de l’œuf, le vermeillon, le vernis, les pignons, l’argent vif,
 l’urine, l’eau de vigne, l’eau de lis, le dedans des oreilles, l’alun, le
 canfre, le boras, la piece de levant, la racine d’orcanete et autres telles
 drogues dont les dames se plastrent et enduisent le visage, au grand prejudice
 de leur santé ? D’autant que, avant qu’elles ayent attaint l’aage de
 trente-cinq ans, cela les rend ridées comme vieil cordouan, ou plustost comme
 vieilles bottes mal gressées, leur fait tomber les dents, et leur rend
 l’haleine puante comme un trou punais. Croyez que quand je pense seulement à
 telles villenies, peu s’en faut que je ne rende ma gorge.
 </p>
 </sp>
 <sp who="Françoise">
 <speaker>FRANÇOISE</speaker>
 <p>Sainct-Jean, vous estes plus sçavant que je ne pensois ! Mais vous ne devez
 craindre que Geneviefve use de tous ces artifices.
 </p>
 </sp>
 <sp who="Eustache">
 <speaker>EUSTACHE</speaker>
 <p>Je penserois avoir commis un grand peché si je l’en avois soupçonnée tant
 seulement.
 </p>
 </sp>
 <sp who="Françoise">
 <speaker>FRANÇOISE</speaker>
 <p>Je vous asseure que si elle vous plaist maintenant, avant qu’il soit un mois
 elle vous reviendra davantage.
 </p>
 </sp>
 <sp who="Eustache">
 <speaker>EUSTACHE</speaker>
 <p>Vous voulez dire, comme je croy, mais qu’elle ayt senti le masle.</p>
 </sp>
 <sp who="Françoise">
 <speaker>FRANÇOISE</speaker>
 <p>Sauf vostre grace, ce n’est pas cela.</p>
 </sp>
 <sp who="Eustache">
 <speaker>EUSTACHE</speaker>
 <p>A quoy tient-il donc qu’elle n’est aussi belle qu’elle sera quelque jour ?</p>
 </sp>
 <sp who="Françoise">
 <speaker>FRANÇOISE</speaker>
 <p>Je le vous diray, à la charge d’estre secret. Vous devez sçavoir que la pauvre
 fille est infiniement tourmentée d’un chancre qu’elle a à un tetin, il y a près
 de trois ans, et n’y a autre que sa mere et moy qui en sçachent rien. Mais nous
 avons bonne esperance qu’elle se portera bien avant qu’il soit quinze
 jours.
 </p>
 </sp>
 <sp who="Eustache">
 <speaker>EUSTACHE</speaker>
 <p>Je suis bien aise et marry tout ensemble d’avoir sceu cela, et vous remercie
 bien fort.
 </p>
 </sp>
 <sp who="Françoise">
 <speaker>FRANÇOISE</speaker>
 <p>N’estoit que je suis seure que vous l’aymez et que vous supporterez facilement
 ceste petite imperfection, qui n’est comme rien, je me fusse bien gardée de
 vous en entamer le propos. Avisez seulement de tenir cela secret, car si vous
 le redites, c’est assez pour me ruiner.
 </p>
 </sp>
 <sp who="Eustache">
 <speaker>EUSTACHE</speaker>
 <p>N’en ayez point de peur.</p>
 </sp>
 <sp who="Françoise">
 <speaker>FRANÇOISE</speaker>
 <p>Vous plaist-il me commander quelque chose ?</p>
 </sp>
 <sp who="Eustache">
 <speaker>EUSTACHE</speaker>
 <p>Vous sçavez bien que je vous voudrois obeir.</p>
 </sp>
 <sp who="Françoise">
 <speaker>FRANÇOISE</speaker>
 <p>Adieu donc, Monsieur, et ne vous desplaise si je vous sommeray bientost de
 vostre promesse.
 </p>
 </sp>
 <sp who="Eustache">
 <speaker>EUSTACHE</speaker>
 <p>Vous n’en aurez la peine, car je satisferay à vostre hoste avant qu’il soit
 demain nuict.
 </p>
 </sp>
 <sp who="Françoise">
 <speaker>FRANÇOISE</speaker>
 <p>Je vous en remercie bien fort, Monsieur.</p>
 </sp>
 </div>
 <div type="scene" n="3">
 <head>Scène III</head>
 <stage type="castList">EUSTACHE, seul.</stage>
 <sp who="Eustache">
 <speaker>EUSTACHE</speaker>
 <p>Vrayement, j’en avois bien dans le dos si je n’eusse trouvé ceste bonne femme,
 laquelle sans y penser m’a descouvert un vice de Geneviefve qui est suffisant
 pour estaindre toute l’affection que je luy ay jusques icy portée. Je croy en
 bonne foy qu’il n’y a eu que cela qui a tant fait trainer le mariage de Basile
 et d’elle, et a esté cause à la fin de le rompre du tout. Je ne m’estonne plus
 de ce que Geneviefve n’ouvroit jamais son collet par devant comme font les
 autres filles, ny de ce que je la voyois parfois si triste et si
 descontenancée. C’estoit sans doute le mal qu’elle sentoit qui causoit tout
 cela. Or je remercie Dieu de ce qu’il m’a envoyé aujourd’huy ceste bonne femme,
 comme l’ange à Tobie, pour m’advertir de mon salut. Je serois une grand beste
 si j’en faisois jamais un pas. Et partant, que mon pere m’attende tout son
 saoul chez Louyse. Il perdra ses peines, car je n’ay pas deliberé d’y mettre
 jamais le pied. Au contraire, je vay chercher quelque compagnie pour me
 desennuyer. Car encores que j’aye proposé de quitter ceste poursuite, si est-ce
 que toutes les fois que je pense à Geneviefve il ne se peut faire que je n’y
 aye regret. Mais ne voy-je pas là le Capitaine Rodomont qui vient tout resvant
 et parlant à part-soy ? Vrayement, je suis bien aise de l’avoir rencontré.
 </p>
 </sp>
 </div>
 <div type="scene" n="4">
 <head>Scène IIII</head>
 <stage type="castList">RODOMONT, EUSTACHE, GENTILLY, laquais d’Eustache.</stage>
 <sp who="Rodomont">
 <speaker>RODOMONT</speaker>
 <p>J’avois tousjours jusques icy pensé que tout ce que l’on lit dans Perceforest,
 Amadis de Gaule, Palmerin d’Olive, Roland le furieux et autres romans fussent
 choses controuvées à plaisir, comme du tout impossibles, ne me pouvant mettre
 en la teste que l’amour ayt peu induire ces chevaliers et paladins à faire
 choses si estranges. Et toutes les fois que je lisois le desespoir du beau
 Tenebreux, les preuves de Florisel, les combats d’Agesilan, les folies de
 Roland et autres semblables, je ne pouvois croire qu’une seule desfaveur de
 leurs dames ou une petite jalousie qu’ils se forgeoient en la teste les peust
 faire entrer en telle furie, que les uns en perdoient le sens, les autres ne
 craignoient de s’exposer à des avantures estranges, qu’ils mettoient
 heureusement à fin, eschapans des dangers incroyables. Mais maintenant que
 j’esprouve en moy-mesmes quelles sont les passions qu’une beauté cruele peut
 donner, je ne m’estonne plus des armes que ces anciens preux faisoient. Et me
 semble encores qu’ils s’y portoient assez laschement. Car l’amour qui me brusle
 me feroit entreprendre non de conquerir une Isle Ferme, de tuer un Cavalion ou
 un Endriague, mais d’assaillir une armée de cent mil hommes, voire toutes les
 forces du Turc, du Sophy et du Grand Can de Tartarie quand elles seroient
 ensemble.
 </p>
 </sp>
 <sp who="Eustache">
 <speaker>EUSTACHE</speaker>
 <p>Il seroit bien facile de les assaillir, mais malaisé de les desfaire.</p>
 </sp>
 <sp who="Rodomont">
 <speaker>RODOMONT</speaker>
 <p>J’entens quelcun parler auprès de moy. Ha, Seigneur Eustache, c’est donc vous ?
 Que dit le cœur ? Vous semblez tout triste. Quelcun vous a-il fait tort ?
 Dites-moy qui c’est et me laissez faire, car pardieu j’ay bien deliberé de luy
 faire voler la teste de dessus les espaules, et fust-ce un Cesar ou
 Charlemagne.
 </p>
 </sp>
 <sp who="Eustache">
 <speaker>EUSTACHE</speaker>
 <p>Seigneur Rodomont, pardonnez-moy. Autre ne m’a fait tort que mon propre
 vouloir, duquel je ne puis avoir raison.
 </p>
 </sp>
 <sp who="Rodomont">
 <speaker>RODOMONT</speaker>
 <p>Vous me faites tort si vous ne me dites que c’est.</p>
 </sp>
 <sp who="Eustache">
 <speaker>EUSTACHE</speaker>
 <p>Excusez-moy, s’il vous plaist, je ne puis pour ceste heure. Une autre fois nous
 aurons tout le loysir d’en parler.
 </p>
 </sp>
 <sp who="Rodomont">
 <speaker>RODOMONT</speaker>
 <p>Il ne me veut dire ce qu’il a, mais je le sçay aussi bien que luy. Et bien, je
 ne vous importuneray maintenant touchant cela. Je vous prieray seulement me
 faire un autre plaisir.
 </p>
 </sp>
 <sp who="Eustache">
 <speaker>EUSTACHE</speaker>
 <p>Je le feray s’il est en ma puissance.</p>
 </sp>
 <sp who="Rodomont">
 <speaker>RODOMONT</speaker>
 <p>J’ay entendu que vous fustes hier en masque avec Basile. Je ne me suis
 autrement enquis en quelle compagnie vous allastes.
 </p>
 </sp>
 <sp who="Eustache">
 <speaker>EUSTACHE</speaker>
 <p>Pleust à Dieu que je n’y eusse point esté.</p>
 </sp>
 <sp who="Rodomont">
 <speaker>RODOMONT</speaker>
 <p>Que parlez-vous d’esté, maintenant qu’il fait si froict ?</p>
 </sp>
 <sp who="Eustache">
 <speaker>EUSTACHE</speaker>
 <p>Rien, rien. Je dis seulement que j’y ay esté.</p>
 </sp>
 <sp who="Rodomont">
 <speaker>RODOMONT</speaker>
 <p>Or je vous voudrois prier qu’il vous pleust me prester vostre habit que Basile
 portoit, et je vous le rendray avant qu’il soit quatre heures d’icy.
 </p>
 </sp>
 <sp who="Eustache">
 <speaker>EUSTACHE</speaker>
 <p>Je le veux bien, mais il faut devant que je le renvoye querir, car Basile ne me
 l’a pas encores rendu. Toutefois, si vous voulez, je vous en feray bien bailler
 un tout de mesme le mien, que le cousin René fit faire pour une nopce de
 laquelle nous estions tous deux.
 </p>
 </sp>
 <sp who="Rodomont">
 <speaker>RODOMONT</speaker>
 <p>Je serois bien aise d’avoir le vostre, et pour cause que je vous diray puis
 après.
 </p>
 </sp>
 <sp who="Eustache">
 <speaker>EUSTACHE</speaker>
 <p>Je m’en voy donc envoyer mon laquays le requerir. Laquays !</p>
 </sp>
 <sp who="Gentilly">
 <speaker>GENTILLY</speaker>
 <p>Plaist-il, Monsieur ?</p>
 </sp>
 <sp who="Eustache">
 <speaker>EUSTACHE</speaker>
 <p>Va-t’en chez le Seigneur Basile.</p>
 </sp>
 <sp who="Gentilly">
 <speaker>GENTILLY</speaker>
 <p>Bien, Monsieur, je m’y en vay.</p>
 </sp>
 <sp who="Eustache">
 <speaker>EUSTACHE</speaker>
 <p>Veux-tu attendre ! Où cours-tu si viste ?</p>
 </sp>
 <sp who="Gentilly">
 <speaker>GENTILLY</speaker>
 <p>Chez le Seigneur Basile.</p>
 </sp>
 <sp who="Eustache">
 <speaker>EUSTACHE</speaker>
 <p>Et bien, que luy diras-tu ?</p>
 </sp>
 <sp who="Gentilly">
 <speaker>GENTILLY</speaker>
 <p>Je ne sçay.</p>
 </sp>
 <sp who="Eustache">
 <speaker>EUSTACHE</speaker>
 <p>C’est ce qu’il me semble. Tu es si estourdy que tu n’as pas la patience que je
 te dise ce qu’il faut que tu faces. Dis-luy que je le prie qu’il me renvoye mon
 habit et que j’en ay bien affaire.
 </p>
 </sp>
 <sp who="Gentilly">
 <speaker>GENTILLY</speaker>
 <p>Bien, Monsieur.</p>
 </sp>
 <sp who="Eustache">
 <speaker>EUSTACHE</speaker>
 <p>Entrons cependant en la maison, et en attendant qu’il revienne, nous jouerons
 un coup de trictrac, et puis nous disnerons. Aussi bien je pense que mon pere
 ira faire un tour hors la ville et qu’il ne disnera ceans.
 </p>
 </sp>
 <sp who="Rodomont">
 <speaker>RODOMONT</speaker>
 <p>Je le veux bien, puisqu’il vous plaist.</p>
 </sp>
 </div>
 <div type="scene" n="5">
 <head>Scène V</head>
 <stage type="castList">SAUCISSON, escornifleur et maquereau, EUSTACHE.</stage>
 <sp who="Saucisson">
 <speaker>SAUCISSON</speaker>
 <p>Hola ! Seigneur Eustache, encore un mot ! Où allez-vous si viste ?</p>
 </sp>
 <sp who="Eustache">
 <speaker>EUSTACHE</speaker>
 <p>Est-ce toy, Saucisson ? Pardonne-moy. Je ne t’avois pas apperceu.</p>
 </sp>
 <sp who="Saucisson">
 <speaker>SAUCISSON</speaker>
 <p>Monsieur, il y a plus de huit jours que je suis gros de vous voir. Et bien,
 quel homme estes-vous ? Il y a longtemps que je ne vous ay veu tenir le verre,
 et ne sçay plus par ma foy de quelle main vous beuvez.
 </p>
 </sp>
 <sp who="Eustache">
 <speaker>EUSTACHE</speaker>
 <p>Vien-t’en disner avec nous, et tu le sçauras. Au reste, je te donneray du
 meilleur vin bourru de France.
 </p>
 </sp>
 <sp who="Saucisson">
 <speaker>SAUCISSON</speaker>
 <p>J’iray volontiers, mais j’ay peur que je ne mette la famine chez vous. Vous
 avez plusieurs fois veu de mes prouësses, et comme je sçay jouër dextrement de
 l’espée à deux mains à table quand j’ay mes coudées franches. Partant, si vous
 voulez avoir le plaisir de me voir bauffrer, faites en sorte que la table soit
 bien couverte, qu’on ne puisse voir la nappe, et qu’il n’y ayt faute de
 breuvage. Je croy que vous m’avez ouy dire souvent quand je mange un coq d’Inde
 ou un cochon de trente-cinq sols, qu’il m’est advis que je casse une noix.
 </p>
 </sp>
 <sp who="Eustache">
 <speaker>EUSTACHE</speaker>
 <p>Ne te soucie que d’apprester tes dents et tes ongles.</p>
 </sp>
 <sp who="Saucisson">
 <speaker>SAUCISSON</speaker>
 <p>Ce sera donc à pis faire, à ce que je voy.</p>
 </sp>
 <sp who="Eustache">
 <speaker>EUSTACHE</speaker>
 <p>Tu en feras comme tu l’entendras.</p>
 </sp>
 <sp who="Saucisson">
 <speaker>SAUCISSON</speaker>
 <p>Attendez un peu. Quelle heure est-ce là qui sonne ?</p>
 </sp>
 <sp who="Eustache">
 <speaker>EUSTACHE</speaker>
 <p>Ce ne sçauroit estre que dix heures.</p>
 </sp>
 <sp who="Saucisson">
 <speaker>SAUCISSON</speaker>
 <p>Touchez là. Avant qu’il soit une heure d’icy, je vous feray voir une autant
 belle garce que vous en ayez veuë de cest an.
 </p>
 </sp>
 <sp who="Eustache">
 <speaker>EUSTACHE</speaker>
 <p>Je voy bien que c’est. Pour nous flater tu nous veux produire quelque reste de
 chanoines ou quelque lampe de convent.
 </p>
 </sp>
 <sp who="Saucisson">
 <speaker>SAUCISSON</speaker>
 <p>Par la vertu sans jurer Dieu, c’est quelque chose de respect !</p>
 </sp>
 <sp who="Eustache">
 <speaker>EUSTACHE</speaker>
 <p>Ainsi en disent tous ceux de ton mestier.</p>
 </sp>
 <sp who="Saucisson">
 <speaker>SAUCISSON</speaker>
 <p>Contentez-vous que c’est une marchande de la ruë Saint-Denis, qui a fait
 accroire à son mary qu’elle alloit en pelerinage à Nostre-Dame-de-Liesse. Et au
 lieu d’y aller s’est gentiment retirée en ma maison pour faire plaisir aux
 compagnons et prendre du bon temps pendant ces jours gras.
 </p>
 </sp>
 <sp who="Eustache">
 <speaker>EUSTACHE</speaker>
 <p>Voyla vrayement un gentil traict, et duquel je n’avois encores esté desjeuné.
 Mais dis-moy, quelle bague ?
 </p>
 </sp>
 <sp who="Saucisson">
 <speaker>SAUCISSON</speaker>
 <p>Je ne vous veux point vanter ma marchandise et vous paistre de paroles. La veuë
 n’en coustera rien.
 </p>
 </sp>
 <sp who="Eustache">
 <speaker>EUSTACHE</speaker>
 <p>Va-t’en donc la querir et l’ameine ceans, car je pense que mon pere n’y viendra
 pas disner. Et quand bien il nous surprendroit, je la cacherois en mon
 cabinet.
 </p>
 </sp>
 <sp who="Saucisson">
 <speaker>SAUCISSON</speaker>
 <p>Je m’y en vay. Avisez cependant de faire coucher au feu et que nous ayons
 quelque chose qui ait bec.
 </p>
 </sp>
 </div>
 <div type="scene" n="6">
 <head>Scène VI</head>
 <stage type="castList">EUSTACHE, RODOMONT, GENTILLY.</stage>
 <sp who="Eustache">
 <speaker>EUSTACHE</speaker>
 <p>Vistes-vous jamais un plus gentil fallot que ce venerable Saucisson ?</p>
 </sp>
 <sp who="Rodomont">
 <speaker>RODOMONT</speaker>
 <p>Nenny, par ma foy. Il a la gueule fresche et dit mots nouveaux.</p>
 </sp>
 <sp who="Eustache">
 <speaker>EUSTACHE</speaker>
 <p>Il n’y a que le vin et les frians morceaux qui le gastent, et sans cela je vous
 promets que ce seroit le plus gentil poisson d’avril qui soit d’icy à Rome.
 </p>
 </sp>
 <sp who="Rodomont">
 <speaker>RODOMONT</speaker>
 <p>Il est venu tout à temps pour chasser vostre melancolie.</p>
 </sp>
 <sp who="Eustache">
 <speaker>EUSTACHE</speaker>
 <p>Ma melancolie n’estoit pas grande, et quand bien elle eust esté extreme, vostre
 presence m’est si aggreable qu’elle me l’eust bientost fait mettre sous le
 pied. Mais il me semble que je voy mon laquays qui revient.
 </p>
 </sp>
 <sp who="Rodomont">
 <speaker>RODOMONT</speaker>
 <p>C’est luy-mesmes. J’ay grand peur que nous aurons mauvaises nouvelles, car il
 ne raporte rien.
 </p>
 </sp>
 <sp who="Eustache">
 <speaker>EUSTACHE</speaker>
 <p>Gentilly, as-tu trouvé Basile ?</p>
 </sp>
 <sp who="Gentilly">
 <speaker>GENTILLY</speaker>
 <p>Ouy, Monsieur.</p>
 </sp>
 <sp who="Eustache">
 <speaker>EUSTACHE</speaker>
 <p>Et bien, que t’a-il dit ?</p>
 </sp>
 <sp who="Gentilly">
 <speaker>GENTILLY</speaker>
 <p>Il m’a dit ainsi, qu’il vous prioit de l’excuser s’il ne vous pouvoit rendre
 vos habits plus tost que sur les quatre heures du soir.
 </p>
 </sp>
 <sp who="Rodomont">
 <speaker>RODOMONT</speaker>
 <p>Je m’en doutois aussi bien.</p>
 </sp>
 <sp who="Gentilly">
 <speaker>GENTILLY</speaker>
 <p>Et qu’il vous viendroit trouver tout à ceste heure pour faire luy-mesmes ses
 excuses.
 </p>
 </sp>
 <sp who="Eustache">
 <speaker>EUSTACHE</speaker>
 <p>Il n’en estoit point de besoing.</p>
 </sp>
 <sp who="Gentilly">
 <speaker>GENTILLY</speaker>
 <p>J’ay trouvé en chemin monsieur vostre pere, qui m’a dit qu’il ne reviendroit
 disner à la maison et qu’il s’en alloit jusques à Charenton.
 </p>
 </sp>
 <sp who="Eustache">
 <speaker>EUSTACHE</speaker>
 <p>Ne t’a-il dit autre chose ?</p>
 </sp>
 <sp who="Gentilly">
 <speaker>GENTILLY</speaker>
 <p>Non, Monsieur, sinon qu’il est bien marry qu’il n’a faict ce qu’il pensoit.</p>
 </sp>
 <sp who="Eustache">
 <speaker>EUSTACHE</speaker>
 <p>Et moy, tout au contraire, je suis bien aise. Seigneur Rodomont, puisque vous
 voyez que nous ne pouvons avoir mes habis, je m’en vay envoyer querir ceux-là
 du cousin, qui sont tout de mesme les miens.
 </p>
 </sp>
 <sp who="Rodomont">
 <speaker>RODOMONT</speaker>
 <p>Je vous en supplie bien humblement.</p>
 </sp>
 <sp who="Eustache">
 <speaker>EUSTACHE</speaker>
 <p>Gentilly, va-t’en chez mon cousin René, et luy dis que je le prie bien fort
 qu’il m’accommode pour une heure ou deux de son pourpoint et chausses de satin
 incarnat et de son manteau de taftas, et qu’il te les baille tout à ceste
 heure.
 </p>
 </sp>
 <sp who="Gentilly">
 <speaker>GENTILLY</speaker>
 <p>Bien, Monsieur.</p>
 </sp>
 <sp who="Eustache">
 <speaker>EUSTACHE</speaker>
 <p>Entrons cependant, car je voy venir vers nous une femme encappée que je pense
 cognoistre.
 </p>
 </sp>
 </div>
 <div type="scene" n="7">
 <head>Scène VII</head>
 <stage type="castList">FRANÇOISE, BASILE.</stage>
 <sp who="Françoise">
 <speaker>FRANÇOISE</speaker>
 <p>Je ne sçay où je pourray trouver Basile. Je voudrois avoir payé bonne chose et
 l’avoir rencontré en mon chemin pour luy dire des nouvelles qui le resjouyront.
 Car depuis que j’ay laissé Eustache, j’ay espié l’heure que Girard sortiroit de
 chez Louyse, et aussitost que je l’ay veu sortir, je suis venue tout bellement
 escouter à la porte ce que l’on disoit. Et ay entendu que Louyse tansoit sa
 fille, luy disant entre autres choses : Et bien, Madame la glorieuse, vous avez
 tant fait par vos journées que Eustache ne sera point vostre mary. Mais allez
 chercher qui prendra jamais la peine de vous en trouver d’autre ! C’est raison,
 il vous faut peindre des maris ! Par ces propos j’ay peu comprendre que tout
 estoit rompu, dont je suis très aise. Et le serois encores davantage si j’avois
 trouvé Basile pour le faire participant de ma joye. Mais on dit bien vray,
 quand on parle du loup on en voit la queuë. Monsieur, je prie à Dieu qu’il vous
 donne ce que vous desirez.
 </p>
 </sp>
 <sp who="Basile">
 <speaker>BASILE</speaker>
 <p>Ha, Madame Françoise, si Dieu me donnoit ce que je souhaite, je serois plus
 heureux que l’empereur.
 </p>
 </sp>
 <sp who="Françoise">
 <speaker>FRANÇOISE</speaker>
 <p>N’y pensez plus, vous l’aurez. Mais Monsieur, encores faut-il faire une
 resolution et ne se donner en proye à la passion ainsi que vous faites. Si
 vostre maistresse vous voyoit, que diroit-elle ? En bonne foy, elle auroit
 occasion de vous estimer homme de lasche courage. Sus, resjouissez-vous ! Ne
 sçavez-vous pas bien que cent livres de melancolie n’acquiterent jamais pour un
 sol de debtes ? Et puis, je vous prie, dites-moy de quoy vous vous
 plaignez.
 </p>
 </sp>
 <sp who="Basile">
 <speaker>BASILE</speaker>
 <p>Je ne me plains de rien, Dieu mercy, mais je suis en une perpetuele crainte que
 l’on ne me face torcher la bouche avant que d’avoir disné.
 </p>
 </sp>
 <sp who="Françoise">
 <speaker>FRANÇOISE</speaker>
 <p>Je veux que vous ostiez tous ces doutes de vostre entendement.</p>
 </sp>
 <sp who="Basile">
 <speaker>BASILE</speaker>
 <p>Je ne puis si je ne suis asseuré d’une autre façon.</p>
 </sp>
 <sp who="Françoise">
 <speaker>FRANÇOISE</speaker>
 <p>Voulez-vous meilleure asseurance que les paroles de Geneviefve que je vous ay
 fait sçavoir par Antoine ?
 </p>
 </sp>
 <sp who="Basile">
 <speaker>BASILE</speaker>
 <p>Je croy bien que Geneviefve ne me voudroit faire un faux bon, mais je crains la
 mere.
 </p>
 </sp>
 <sp who="Françoise">
 <speaker>FRANÇOISE</speaker>
 <p>Si vous sçaviez ce que je sçay, vous ne diriez pas ainsi.</p>
 </sp>
 <sp who="Basile">
 <speaker>BASILE</speaker>
 <p>Hé, Madame Françoise, je vous prie de ne m’estre point chiche de si bonnes
 nouvelles. Mais je croy que vous vous mocquez de moy.
 </p>
 </sp>
 <sp who="Françoise">
 <speaker>FRANÇOISE</speaker>
 <p>Je me moque ? Ja à Dieu ne plaise !</p>
 </sp>
 <sp who="Basile">
 <speaker>BASILE</speaker>
 <p>Si n’en croyray-je rien autre chose jusques à ce que je sçache ce qu’il y a de
 nouveau.
 </p>
 </sp>
 <sp who="Françoise">
 <speaker>FRANÇOISE</speaker>
 <p>Allez, je le veux bien. Il faut donc que vous sachiez que j’ay ouy de mes
 propres oreilles que tout estoit rompu, au moins quant à Eustache.
 </p>
 </sp>
 <sp who="Basile">
 <speaker>BASILE</speaker>
 <p>Je n’en croy rien si vous ne me dites de qui vous l’avez sceu.</p>
 </sp>
 <sp who="Françoise">
 <speaker>FRANÇOISE</speaker>
 <p>Je voy bien que c’est. Vous ne croyez Dieu que sur bon gaige. Mais n’est-ce pas
 assez que je le vous dis ? Et quand bien je ne l’aurois ouy dire à Madame
 Louyse, il n’y a pas une heure, si est-ce que je pense que malaisement Eustache
 en voudroit.
 </p>
 </sp>
 <sp who="Basile">
 <speaker>BASILE</speaker>
 <p>Ne dites pas cela, je sçay qu’il l’ayme. Et si sçay bien que son pere l’en
 sollicite fort.
 </p>
 </sp>
 <sp who="Françoise">
 <speaker>FRANÇOISE</speaker>
 <p>Voyla grand cas. Vous estes des confreres de Saint-Thomas, et ne voulez jamais
 croire les choses si vous ne les voyez. Soyez asseuré que si Eustache l’a aymée
 par cy-devant, il la hait maintenant comme poison.
 </p>
 </sp>
 <sp who="Basile">
 <speaker>BASILE</speaker>
 <p>Comment le sçavez-vous ?</p>
 </sp>
 <sp who="Françoise">
 <speaker>FRANÇOISE</speaker>
 <p>Je ne vous veux point desguiser les matieres. Aussitost que je vous eu renvoyé
 Antoine, j’allay ouir la grand’messe auprès de Madame Louyse, et quand le
 service fut fini, nous sortismes de l’eglise ensemble. Alors je commence à
 l’araisonner, et luy ayant demandé comment elle se portoit et s’il estoit vray
 ce que j’avois ouy dire, que sa fille estoit accordée, elle me fist responce
 qu’il n’en estoit rien et qu’il n’avoit tenu qu’à Geneviefve ; toutefois,
 qu’elle esperoit d’en faire bientost le mariage.
 </p>
 </sp>
 <sp who="Basile">
 <speaker>BASILE</speaker>
 <p>Ce commencement-là ne me plaist gueres.</p>
 </sp>
 <sp who="Françoise">
 <speaker>FRANÇOISE</speaker>
 <p>Escoutez jusques à la fin. Comme nous estions sur ces propos, surviennent
 Girard et son fils Eustache. Lesquels après nous avoir saluez, Girard entra
 avec Louyse en la maison et me laissa deviser avec son fils.
 </p>
 </sp>
 <sp who="Basile">
 <speaker>BASILE</speaker>
 <p>Encores il n’y a rien là à mon avantage.</p>
 </sp>
 <sp who="Françoise">
 <speaker>FRANÇOISE</speaker>
 <p>Je commence à me fondre en discours avec luy et, comme l’on entre de propos en
 propos, je vins à luy dire que je sçavois de bon lieu que Geneviefve l’aymoit
 parfaictement. Et luy au contraire me respond qu’il ne le pensoit pas, mais
 qu’à la verité il perdoit les pieds pour son amour. Quand je vys qu’il estoit
 ainsi aux alteres, je luy dis tous les biens du monde de la fille et qu’il
 faisoit bien d’assoir ses pensées en si bon lieu. Tant que j’ay cogneu
 clairement que à mesure que nos propos croissoient, son affection aussi
 s’augmentoit.
 </p>
 </sp>
 <sp who="Basile">
 <speaker>BASILE</speaker>
 <p>Madame Françoise, vous m’avez ruiné ! Au lieu de verser de l’eau sur son feu,
 vous y avez respandu de l’huile !
 </p>
 </sp>
 <sp who="Françoise">
 <speaker>FRANÇOISE</speaker>
 <p>Laissez-moy achever. Quand je vy qu’il m’escoutoit attentivement et qu’il me
 croyoit de tout ce que je disois, je vins à muer de chance et luy dire que
 Genevievfe estoit la plus vertueuse fille de Paris et qu’elle le monstroit
 bien. Car encores qu’elle eust une mamelle toute mangée de chancre, si est-ce
 qu’elle portoit son mal avec telle patience, que personne ne s’en estoit jamais
 aperceu.
 </p>
 </sp>
 <sp who="Basile">
 <speaker>BASILE</speaker>
 <p>A ce coup vous m’avez resuscité. Et bien, que dit-il là-dessus ?</p>
 </sp>
 <sp who="Françoise">
 <speaker>FRANÇOISE</speaker>
 <p>Je le vy à l’instant changer de couleur, demeurer muet et enfoncer son chapeau
 sur les yeux, par lesquels signes je cogneu clairement que l’amour commençoit
 desja faire place à la haine. Car bientost après il me dit adieu, et ne daigna
 aller trouver son pere qui l’attendoit chez Louyse, encores qu’il luy eust
 enchargé de ce faire.
 </p>
 </sp>
 <sp who="Basile">
 <speaker>BASILE</speaker>
 <p>O Madame Françoise, vous estes la plus galante femme de France si Eustache a
 creu ceste fable si bien inventée !
 </p>
 </sp>
 <sp who="Françoise">
 <speaker>FRANÇOISE</speaker>
 <p>Asseurez-vous qu’il l’estime vraye comme Evangile. Mais avez-vous avisé à ce
 que je vous ay mandé par Antoine ?
 </p>
 </sp>
 <sp who="Basile">
 <speaker>BASILE</speaker>
 <p>Je n’ay garde de faillir à l’assignation.</p>
 </sp>
 <sp who="Françoise">
 <speaker>FRANÇOISE</speaker>
 <p>C’est assez dit. Retirez-vous doncques de peur que quelcun ne vous voye parler
 à moy.
 </p>
 </sp>
 <sp who="Basile">
 <speaker>BASILE</speaker>
 <p>Vous plaist-il venir disner chez moy ?</p>
 </sp>
 <sp who="Françoise">
 <speaker>FRANÇOISE</speaker>
 <p>Allons, j’en suis contente.</p>
 </sp>
 <sp who="Basile">
 <speaker>BASILE</speaker>
 <p>Je vous prieray de me raconter une autre fois toute ceste histoire, tant j’y
 prens plaisir. J’avois proposé d’aller faire un tour chez Eustache, mais je
 croy qu’il est maintenant à table. Il vaut mieux remettre mon voyage à une
 autre fois.
 </p>
 </sp>
 </div>
 </div>
 <div type="act" n="III">
 <head>ACTE TROISIESME</head>
 <div type="scene" n="1">
 <head>Scène I</head>
 <stage type="castList">THOMAS, Marchand, TROIS SERGENS.</stage>
 <sp who="Thomas">
 <speaker>THOMAS</speaker>
 <p>L’on dit bien vray que pour faire plaisir on reçoit souvent desplaisir, et pour
 prester à un mauvais rendeur, d’un amy on en fait un ennemy. Je le cognois
 clairement par moy-mesme, qui n’avois un meilleur amy que le Capitaine
 Rodomont. Avant que je luy eusse baillé à credit de ma marchandise, il avoit
 accoustumé de me venir voir fort souvent. Mesmes il venoit parfois manger et
 boire en ma maison, et estoit la plus grande part du jour en ma boutique à
 deviser avec moy ou avec ma femme. Mais depuis un an en çà que je le fis
 adjourner en recognoissance de cedule, et qu’il fut dit par sentence du Prevost
 de Paris que les quatre moys passez il seroit contraint par corps, tant s’en
 faut que nous soyons amis, que au contraire il menace de me tailler en pieces
 et de me faire passer son cheval sur le ventre. Mais je ne le crains pas, Dieu
 mercy. D’autant que je sçay bien qu’il y a plus de braverie en son fait que
 d’hardiesse. Et aussi que nous sommes en une ville où la justice regne. J’ay
 esté adverti par un de mes valets qu’il estoit entré au logis de Girard et
 qu’il parloit d’y disner. Je serois bien de mon pays si je perdois ceste
 oportunité de le faire payer ou de le mener en prison. Partant, mes amis, je le
 vous recommande. Guettez-le icy au passage, et ne plaignez vos peines de
 l’attendre plustost jusques à la nuict, car je vous contenteray bien.
 </p>
 </sp>
 <sp who="Sergent">
 <speaker>SERGENT</speaker>
 <p>Monsieur, il ne nous eschappera pas, mais à quoy le recognoistrons-nous ?</p>
 </sp>
 <sp who="Thomas">
 <speaker>THOMAS</speaker>
 <p>Vous le recognoistrez à ses grandes moustaches noires, retroussées en dent de
 sanglier, et à un grand abreuvoir à mouches qu’il a sur la jouë gauche. Et
 puis, il meine ordinairement après luy un laquays habillé de verd et assez mal
 chaussé.
 </p>
 </sp>
 <sp who="Sergent">
 <speaker>SERGENT</speaker>
 <p>C’est assez dit. Retirez-vous.</p>
 </sp>
 <sp who="Thomas">
 <speaker>THOMAS</speaker>
 <p>J’ayme mieux attendre un peu et vous le monstrer quand il sortira, de peur
 qu’il n’y ait abus. Mais j’entens que l’on ouvre la porte de Girard. Le voyla
 qui sort. Aussitost qu’il aura la teste tournée, ne faillez de vous ruer sur
 luy. Je vay ce temps pendant vous faire aprester la collation.
 </p>
 </sp>
 </div>
 <div type="scene" n="2">
 <head>Scène II</head>
 <stage type="castList">RODOMONT, NIVELET, TROIS SERGENS.</stage>
 <sp who="Rodomont">
 <speaker>RODOMONT</speaker>
 <p>Adieu, Seigneur Eustache. Je vous retourneray trouver incontinent s’il m’est
 possible. Mais si je ne reviens si tost, ne laissez pour moy à disner. Il m’est
 advis que je vay maintenant me presenter à quelque breche, la rondache au bras
 et l’estoc au poing. Et quand je pense là où je vay, il me souvient de la prise
 d’Issoire ou de Mastric. Encor je suis seur que la place où je vay donner
 l’assaut est de plus difficile accès et plus malaisée à gaigner que ne sont les
 chasteaux de Milan, de Corfou, de la Goulete ou la citadele d’Anvers. Mais
 amour, qui me conduit sous son estandart, me promet que je demoureray maistre
 de la place sans effusion de beaucoup de sang, pourveu que je conduise mes
 troupes en silence, pendant que ceux de dedans ne se doubtent de l’embuscade
 que je leur ay dressée et qu’ils se preparent de se rendre à Basile, sur lequel
 je raviray aujourd’huy une belle victoire. J’ay envoyé mon homme faire une
 patrouille autour des avenues, et selon le raport qu’il m’en fera je jetteray
 mes gens à la campaigne et feray marcher mes bataillons. Le voyla qui s’en
 revient. Je croy qu’il m’aporte bonnes nouvelles.
 </p>
 </sp>
 <sp who="Nivelet">
 <speaker>NIVELET</speaker>
 <p>Monsieur, hastez-vous ! J’ay veu tout maintenant Louyse qui s’en va toute seule
 au sermon.
 </p>
 </sp>
 <sp who="Rodomont">
 <speaker>RODOMONT</speaker>
 <p>Sçays-tu bien que c’est elle ?</p>
 </sp>
 <sp who="Nivelet">
 <speaker>NIVELET</speaker>
 <p>Aprenez-moy à cognoistre mouches en lait. Il ne faut tant de propos,
 despechez-vous ! Et quand vous serez entré, ne faillez de fermer la porte, afin
 que si Basile vient, qu’il trouve visage de bois.
 </p>
 </sp>
 <sp who="Rodomont">
 <speaker>RODOMONT</speaker>
 <p>S’il vient, il ne s’en retournera sans beste vendre, je t’en asseure.</p>
 </sp>
 <sp who="Sergent">
 <speaker>SERGENT</speaker>
 <p>Demourez, Monsieur, ou vous estes mort !</p>
 </sp>
 <sp who="Rodomont">
 <speaker>RODOMONT</speaker>
 <p>Hé, mes amis, que me voulez-vous ? Pourquoy m’ostez-vous mes armes ?</p>
 </sp>
 <sp who="Sergent">
 <speaker>SERGENT</speaker>
 <p>Nous vous faisons commandement de par le roy de payer deux cens escus que vous
 devez au Sire Thomas, envers lequel vous estes condamné par ceste sentence.
 </p>
 </sp>
 <sp who="Rodomont">
 <speaker>RODOMONT</speaker>
 <p>Mes amis, je vous prie me laisser aller à un affaire que le roy m’a
 expressement enchargé, et puis je ne faudray de vous satisfaire incontinent.
 Car aussi bien je n’ay pas ceste somme dessus moy.
 </p>
 </sp>
 <sp who="Sergent">
 <speaker>SERGENT</speaker>
 <p>Tout cela sont parolles. Si vous ne les payez presentement, et les despens
 compris en ceste executoire, nous vous faisons prisonnier de par le roy.
 </p>
 </sp>
 <sp who="Nivelet">
 <speaker>NIVELET</speaker>
 <p>Pardieu, il vaut mieux que je gaigne le haut, de peur que ces beaux sergens icy
 ne me meinent avec mon maistre au logis des gens de pied.
 </p>
 </sp>
 <sp who="Rodomont">
 <speaker>RODOMONT</speaker>
 <p>Hé, Messieurs, n’userez-vous point de misericorde en mon endroit ?</p>
 </sp>
 <sp who="Sergent">
 <speaker>SERGENT</speaker>
 <p>Allons, allons, c’est trop caqueté ! Encores s’il avoit l’esprit de nous
 gresser la main, on le pourroit faire evader, mais au diable la maille qu’il
 nous presente.
 </p>
 </sp>
 <sp who="Rodomont">
 <speaker>RODOMONT</speaker>
 <p>S’il vous plaist de me mener à mon logis, je vous rendray contens.</p>
 </sp>
 <sp who="Sergent">
 <speaker>SERGENT</speaker>
 <p>Ce ne seroit pas sagement fait à nous.</p>
 </sp>
 <sp who="Rodomont">
 <speaker>RODOMONT</speaker>
 <p>Attendez pour le moins une heure, que j’aye mis le commandement du roy à
 execution.
 </p>
 </sp>
 <sp who="Sergent">
 <speaker>SERGENT</speaker>
 <p>Voire, pardieu ! Je croyrois tantost que le roy se voulust servir de telles
 gens que vous. C’est trop contesté. Marchez, si vous ne voulez qu’on vous haste
 d’aller à coups de baston !
 </p>
 </sp>
 <sp who="Rodomont">
 <speaker>RODOMONT</speaker>
 <p>Hé, mes amis, ayez pitié de moy !</p>
 </sp>
 <sp who="Sergent">
 <speaker>SERGENT</speaker>
 <p>Nous ne pouvons. C’est trop presché ! Sus, sus, menons-le dessous les bras
 comme une mariée !
 </p>
 </sp>
 <sp who="Rodomont">
 <speaker>RODOMONT</speaker>
 <p>Ha, Dieu, que je suis miserable ! Au lieu d’aller fiancer ma maistresse, l’on
 me fait espouser une prison !
 </p>
 </sp>
 </div>
 <div type="scene" n="3">
 <head>Scène III</head>
 <stage type="castList">BASILE, seul.</stage>
 <sp who="Basile">
 <speaker>BASILE</speaker>
 <p>J’ay eu du plaisir pour plus de dix mille frans de voir ce fendeur de naseaux
 si empesché au millieu de ces sergens, qui le veulent, comme je croy, mettre en
 cage pour apprendre à parler. Mon Dieu, qu’il filoit doux ! Qu’il faisoit le
 courtois et gracieux ! N’estoit que je l’ay recognu à sa balafre, je n’eusse
 jamais pensé que ce fust luy, et qu’un homme de faction qui a accoustumé de
 manger des charrettes ferrées se fust laisser devaliser par trois pauvres
 malotrus de sergens. Vrayement, il avoit bien affaire de se faire si brave
 aujourd’huy pour aller à telles nopces. Mais à propos, quand j’y songe, il
 estoit habillé comme moy ! Je vay gaiger bonne chose qu’il avoit sceu mon
 entreprise et qu’il avoit deliberé de me prevenir. C’est cela sans doute, et
 pense que Eustache n’avoit deliberé de me requerir son habit que pour l’en
 accommoder, car j’ay sceu de son laquays qu’ils disnoient ensemble. Or j’ay
 bien deliberé de prendre l’occasion au poil, puisque mon bonheur m’a tant
 favorisé que de m’avoir osté cest empeschement, qui à la verité n’eust esté
 petit si ce grand pendart fust entré avant moy, ainsi qu’il luy eust esté bien
 aisé sans ces sergens, à qui Dieu doint bonne et longue vie.
 </p>
 </sp>
 </div>
 <div type="scene" n="4">
 <head>Scène IIII</head>
 <stage type="castList">SAUCISSON, escornifleur, ALIX, femme de Thomas,BASILE.</stage>
 <sp who="Saucisson">
 <speaker>SAUCISSON</speaker>
 <p>Vous verrez un jeune homme aussi gaillard que vous en ayez esprouvé.</p>
 </sp>
 <sp who="Alix">
 <speaker>ALIX</speaker>
 <p>Nous verrons tantost si vous dites vray.</p>
 </sp>
 <sp who="Saucisson">
 <speaker>SAUCISSON</speaker>
 <p>Tenez, le voyla qui se cache le visage, de peur d’estre cognu. Je croy qu’il
 venoit au-devant de nous.
 </p>
 </sp>
 <sp who="Alix">
 <speaker>ALIX</speaker>
 <p>Vrayement, il est de belle taille et a la greve assez bien faite.</p>
 </sp>
 <sp who="Saucisson">
 <speaker>SAUCISSON</speaker>
 <p>Il a encores quelque chose de plus beau. Mais arrestons-le, car il fait
 semblant de passer outre. Seigneur Eustache ! Et bien, suis-je homme de
 promesse ? Que vous en semble ? Le tendron ne merite-il pas un bon peché ou
 deux ?
 </p>
 </sp>
 <sp who="Basile">
 <speaker>BASILE</speaker>
 <p>Quel tendron ? Quelle promesse ? Ma foy, vous refvez des genoux ou vous me
 prenez pour un autre.
 </p>
 </sp>
 <sp who="Saucisson">
 <speaker>SAUCISSON</speaker>
 <p>Ho ! Ho ! Ne vous souvient-il plus que je vous ay promis de mener ceste dame en
 vostre maison pendant que vostre pere n’y est pas ?
 </p>
 </sp>
 <sp who="Basile">
 <speaker>BASILE</speaker>
 <p>L’amy, je croy que tu as beu de la lessive. Va, va, passe ton chemin et me
 laisse aller.
 </p>
 </sp>
 <sp who="Saucisson">
 <speaker>SAUCISSON</speaker>
 <p>Pensez-vous que je ne vous cognoisse pas bien, encores que vous contrefaisiez
 vostre voix et que vous ayez changé d’habillement depuis le matin ?
 </p>
 </sp>
 <sp who="Basile">
 <speaker>BASILE</speaker>
 <p>Tu es un importun ! Regarde. Me cognois-tu à ceste heure ?</p>
 </sp>
 <sp who="Saucisson">
 <speaker>SAUCISSON</speaker>
 <p>Monsieur, pardonnez-moy. L’habit que vous portez m’a fait faire ceste
 faute.
 </p>
 </sp>
 <sp who="Basile">
 <speaker>BASILE</speaker>
 <p>Va, va, je ne m’en soucie, et veux bien te dire qu’Eustache est l’un de mes
 meilleurs amys. Et suis bien aise de ce que tu luy menes une si belle garce,
 qui luy pourra faire passer beaucoup de tintouins qu’il a dans la teste. Au
 reste, dis-luy que tu as trouvé un homme, vestu de ses habits, qui va boire à
 luy de bon courage, s’il est si hardy que de le pleger. Adieu, j’ay affaire un
 peu en ceste prochaine porte. Antoine, attens-moy en cette ruelle.
 </p>
 </sp>
 </div>
 <div type="scene" n="5">
 <head>Scène V</head>
 <stage type="castList">ALIX, SAUCISSON.</stage>
 <sp who="Alix">
 <speaker>ALIX</speaker>
 <p>Vrayment, Saucisson, vous avez bonne grace de me mener chez un homme que vous
 ne conoissez ! Que sçay-je s’il a point quelque mal sur luy ? En bonne foy, je
 ne fusse ja venue si j’eusse pensé que vous m’eussiez voulu faire ce tour.
 </p>
 </sp>
 <sp who="Saucisson">
 <speaker>SAUCISSON</speaker>
 <p>Foy d’homme de bien, il n’y a point de ma faute, et tout homme y eust esté
 trompé comme moy.
 </p>
 </sp>
 <sp who="Alix">
 <speaker>ALIX</speaker>
 <p>Regardez bien qu’il ne nous advienne un pareil scandale.</p>
 </sp>
 <sp who="Saucisson">
 <speaker>SAUCISSON</speaker>
 <p>J’y mettray bon remede, car je ne parleray de ma vie à homme qui aura son
 manteau devant le nez. Pour ce coup, non force. Je seray une autre fois plus
 sage. On dit vray, le chat une fois eschaudé craint l’eau froide. Nous voyla
 maintenant arrivez près de son logis. Je m’en vay heurter. Mais puisque la
 porte est ouverte, entrons dedans sans faire tant de ceremonies.
 </p>
 </sp>
 </div>
 <div type="scene" n="6">
 <head>Scène VI</head>
 <stage type="castList">ANTOINE, seul.</stage>
 <sp who="Antoine">
 <speaker>ANTOINE</speaker>
 <p>C’est à ce coup que mon maistre sera payé content de tous les travaux et peines
 qu’il a soufertes en ceste poursuite. C’est à ce coup qu’il tiendra à plaisir
 entre ses bras ceste cruelle Geneviefve, qui s’est jusques icy monstrée si
 sauvage. Je suis seur qu’elle ne sera point si farouche qu’elle ne permette
 bien qu’on la baise et qu’on luy face quelque autre chose, bien qu’au
 commencement elle face semblant d’y resister. Car une fille ne veut jamais
 accorder de parolle ce qu’elle laisse prendre de fait, et est bien aise d’estre
 ravie. Si mon maistre ne sçait à ce coup user de sa fortune et insinuer
 gentiment sa nomination, il merite d’estre degradé des armes et de ne combatre
 jamais sous le drapeau d’amour. O Antoine, si tu estois en sa place, ou si tu
 avois un aussi beau suget pour pleger ton maistre avec mesme commodité, dis par
 ta foy, que ferois-tu ? T’amuserois-tu seulement à luy faire des contes de la
 cigogne, luy demander comment elle se porte et luy lecher le morveau (comme
 font un tas d’amoureux de Caresme qui ne touchent point à la chair) sans
 executer ce qui importe le plus ? Je croy que tu ne te ferois point prier de
 danser le branle de un dedans et deux dehors. Que je sois coqu si je ne luy
 faisois la folie aux garsons, et n’y auroit excuse ou empeschement qui tint.
 Non, non, je ne demanderois point à remettre la partie à demain, car en ce cas
 qui remet la partie il la doit perdre. Et n’aurois que faire de manger du
 satirion, des culs d’artichauts, des huitres à l’escaille ny des truffles,
 comme j’ay veu que faisoit un vieillart que j’ay servi autrefois, le jour qu’il
 se maria à sa troisiesme femme. Pleut à Dieu que Perrette fust venue à la
 porte. J’avois bien deliberé de lui offrir mon service et tout ce que je porte.
 Mais ceste friande de Geneviefve l’aura envoyée quelque part en commission,
 afin de demourer toute seule au logis et avoir plus de commodité. Mais, mon
 Dieu, qu’est-ce que je voy ? Pardieu, nous sommes vendus ! Voyla Louyse qui
 s’en revient de l’eglise ! Que feray-je ? En advertiray-je mon maistre ? Je ne
 puis entrer en la maison sans estre aperceu d’elle, et moins en sortir. Il y
 aura tantost beau mesnage quand elle verra mon maistre avec sa fille en bel
 estat. Je n’y sçaurois que faire. Ils ont fait la follie, qu’ils la
 boivent.
 </p>
 </sp>
 </div>
 <div type="scene" n="7">
 <head>Scène VII</head>
 <stage type="castList">LOUYSE, ANTOINE.</stage>
 <sp who="Louyse">
 <speaker>LOUYSE</speaker>
 <p>Jamais je ne vy faire un temps si morfondant, si ce n’a esté possible l’année
 du grand hyver. S’il geloit à pierre fendre je n’aurois si froid de la moytié.
 J’ay vestu un manteau fouré, et si j’ay un bon plisson et deux cottes bien
 doublées l’une sur l’autre. Mais tout cela n’a peu si bien me couvrir que le
 froid ne m’aye chassée de l’eglise comme le sermon ne faisoit que de commencer.
 Je voy bien qu’il faudra que je perde vespres aujourd’huy, mais nous les
 dirons, Geneviefve et moy, auprès du feu. Aussi bien je pense qu’il luy ennuye
 d’estre toute seule en la maison. Vrayment le bon vrayment, je serois bien
 marrie si ceste fille-là avoit mal, car c’est bien la meilleure fille et la
 plus obeissante qui soit possible dans Paris. Tout le long du jour, après
 qu’elle a donné ordre à mon mesnage, au lieu de lire dans les livres d’Amadis,
 de Ronsard et de Desportes, elle ne fait que de dire ses heures ou prier Dieu
 en son petit oratoire, à genoux devant un crucefis et une Nostre-Dame-de-Pitié.
 Je prie à Dieu qu’il la veuille tenir en sa saincte protection et luy donner un
 mary tel qu’elle merite. Mais qui a laissé ainsi la porte ouverte ? Vierge
 Marie ! Les larrons seroient-ils bien venus pendant mon absence ? J’ay
 grand’peur qu’ils n’ayent emporté toute la vaissele d’argent qui estoit dans la
 salle. Il n’y a remede, je m’y en vay voir.
 </p>
 </sp>
 <sp who="Antoine">
 <speaker>ANTOINE</speaker>
 <p>Nous sommes perdus, car c’est en la salle que mon maistre gouverne sa
 Geneviefve. Je luy disois bien qu’il montast en haut. Il n’y a plus moyen
 d’eschaper. Ce sera grand’pitié de la vie qu’elle fera tantost, mais que tout
 nostre mystere soit descouvert. Mais contre fortune bon cœur. Au pis aller, mon
 maistre en sera quitte pour la prendre à femme, qui est tout ce qu’il souhaite.
 Car je ne pense pas que Louyse soit si despourveuë d’entendement que de faire
 declarer sa fille putain par arrest de la court de Parlement, comme ont fait
 quelques autres, qui s’en sont repenties après tout à loysir. La voyla qui
 sort. Je me veux retirer dans l’allée de ceste maison voisine pour ouïr ce
 qu’elle dira.
 </p>
 </sp>
 <sp who="Louyse">
 <speaker>LOUYSE</speaker>
 <p>Vray Dieu, qu’est-ce que j’ay veu ! Qui eust jamais pensé que Geneviefve eust
 voulu faire une telle playe à son honneur ? J’en suis si estonnée que je ne
 sçay si je songe ou je veille ! J’avois peur que les larrons fussent entrez en
 ma salle, et pour m’en esclarcir, avant que d’y entrer je me suis mise à
 regarder par le trou de la serrure de l’huis. Mais je n’y ay veu qu’un larron
 qui voloit l’honneur de ma fille et le mien. O Eustache, je t’avois en autre
 opinion, et n’eusse jamais pensé que tu m’eusses voulu jouer un si lasche tour.
 C’est toy sans doute, et encores que le lieu où est le lict verd soit assez
 obscur, je t’ay bien recognu à ton habit incarnat que tu portes souvent.
 </p>
 </sp>
 <sp who="Antoine">
 <speaker>ANTOINE</speaker>
 <p>Tout va bien, puisqu’elle prent mon maistre pour Eustache. Si je le puis faire
 sortir sans qu’elle le voye, à eux deux le debat.
 </p>
 </sp>
 <sp who="Louyse">
 <speaker>LOUYSE</speaker>
 <p>Geneviefve, Geneviefve, ce n’est pas là l’instruction que ton pere, à qui Dieu
 face pardon, et moy t’avons donnée. J’y ay esté trompée la premiere, car te
 voyant si devote et faire tant la saincte nitouche, par mon ame j’avois
 tousjours eu peur que tu ne te fisses religieuse.
 </p>
 </sp>
 <sp who="Antoine">
 <speaker>ANTOINE</speaker>
 <p>Il n’est pire eau que celle qui dort.</p>
 </sp>
 <sp who="Louyse">
 <speaker>LOUYSE</speaker>
 <p>Mais quel conseil puis-je prendre en ce cas si inesperé ? Dois-je envoyer
 querir le commissaire ? Si je le mets en justice un chascun se rira de moy, et
 qui plus est, on me jouera aux pois pillez et à la bazoche. Si d’autre costé je
 luy fais espouser ma fille, je ne seray pas assez satisfaite de l’outrage qu’il
 m’a fait. Mais aussi, luy dois-je donner la clef des champs, afin qu’il se
 vante partout de son beau chef-d’œuvre ? Non, non, je les tiendray prisonniers
 dans ma salle, que j’ay fermée à double resort, attendant que j’ay sceu de mes
 parens et amis ce que j’en doy faire. Je m’en vay premierement trouver Girard
 pour me plaindre à luy de son fils, et le menasser, s’il ne m’en fait raison,
 de le faire mettre en une basse fosse, où il ne verra ny soleil ny lune de
 longtemps. Mais voyla son laquais qui tient une bouteille. Je vay sçavoir de
 luy sans faire semblant de rien si Girard est en la maison.
 </p>
 </sp>
 </div>
 <div type="scene" n="8">
 <head>Scène VIII</head>
 <stage type="castList">GENTILLY, LOUYSE.</stage>
 <sp who="Gentilly">
 <speaker>GENTILLY</speaker>
 <p>Qu’au diable soit donné le brouillon de tavernier qui m’a fait attendre près
 d’un quart d’heure avant que de me rendre ma bouteille. J’ay peur que mon
 maistre ne m’en tance. Mais je feray comme les femmes, je crieray le
 premier.
 </p>
 </sp>
 <sp who="Louyse">
 <speaker>LOUYSE</speaker>
 <p>Mon amy, atten un peu que je te dise un mot.</p>
 </sp>
 <sp who="Gentilly">
 <speaker>GENTILLY</speaker>
 <p>Que vous plaist-il, Madame ? Dites viste, car j’ay haste.</p>
 </sp>
 <sp who="Louyse">
 <speaker>LOUYSE</speaker>
 <p>Girard est-il à la maison ?</p>
 </sp>
 <sp who="Gentilly">
 <speaker>GENTILLY</speaker>
 <p>Nenny, il n’y a que son fils.</p>
 </sp>
 <sp who="Louyse">
 <speaker>LOUYSE</speaker>
 <p>Voyez comme ce petit coquin est desja fait au badinage, et comme il ment
 asseurement. Mais dis-moy, où pourray-je trouver Girard ?
 </p>
 </sp>
 <sp who="Gentilly">
 <speaker>GENTILLY</speaker>
 <p>Il est allé à Charanton et ne reviendra possible d’aujourd’huy. Voulez-vous
 autre chose de moy ? Adieu.
 </p>
 </sp>
 <sp who="Louyse">
 <speaker>LOUYSE</speaker>
 <p>Mon Dieu, que feray-je ? Que dira le monde quand il sçaura la faute de ma fille
 ? Nous voyla deshonnorées à jamais si mon frere ne trouve quelque expedient
 pour sauver l’honneur de l’une et de l’autre. Je m’en vay le trouver et luy
 conter tout le fait, et puis je me gouverneray selon le conseil qu’il me
 donnera.
 </p>
 </sp>
 </div>
 <div type="scene" n="9">
 <head>Scène IX</head>
 <stage type="castList">ANTOINE, PERRETTE, chambriere de Geneviefve, BASILE.</stage>
 <sp who="Antoine">
 <speaker>ANTOINE</speaker>
 <p>Encore ay-je bonne esperance que tout se portera bien, s’il est possible de
 tirer mon maistre de sa prison. Si faut-il y tascher, et puis nous adviserons
 au demourant. Je vay voir si je pourray entrer au logis pendant que Louyse est
 allée trouver son frere, qui demeure assez loing d’icy. Mais je ne sçay comment
 j’y pourray entrer, car la porte est fermée. Je m’en vay heurter en tous
 evenemens. Tic, toc, tac.
 </p>
 </sp>
 <sp who="Perrette">
 <speaker>PERRETTE</speaker>
 <p>Qui est là-bas qui frappe si rudement ?</p>
 </sp>
 <sp who="Antoine">
 <speaker>ANTOINE</speaker>
 <p>Est-ce toy, Perrette ? Je ne te pensois pas icy. Ouvre-moy la porte.</p>
 </sp>
 <sp who="Perrette">
 <speaker>PERRETTE</speaker>
 <p>Par Sainct-Jehan non feray, si tu ne me donnes premierement asseurance de ne me
 rien faire.
 </p>
 </sp>
 <sp who="Antoine">
 <speaker>ANTOINE</speaker>
 <p>Tes fiebvres quartaines ! Ay-je accoustumé de te faire mal ?</p>
 </sp>
 <sp who="Perrette">
 <speaker>PERRETTE</speaker>
 <p>Que sçay-je ?</p>
 </sp>
 <sp who="Antoine">
 <speaker>ANTOINE</speaker>
 <p>Essayes-en, et puis tu le sçauras. Aussi bien n’engendré-je point.</p>
 </sp>
 <sp who="Perrette">
 <speaker>PERRETTE</speaker>
 <p>Vrayment, tu veux deviser ! Mais retourne hardiment d’où tu viens, car il n’y a
 rien ceans pour toy. L’aumosne est faite dès le matin.
 </p>
 </sp>
 <sp who="Antoine">
 <speaker>ANTOINE</speaker>
 <p>Ho ! Ho ! Depuis quand es-tu devenue si glorieuse que tu refuses tes
 serviteurs, maintenant que tu as si bon loisir d’exercer les œuvres de
 misericorde et loger les nuds ?
 </p>
 </sp>
 <sp who="Perrette">
 <speaker>PERRETTE</speaker>
 <p>Je ne puis pour ceste heure.</p>
 </sp>
 <sp who="Antoine">
 <speaker>ANTOINE</speaker>
 <p>Pourquoy donc ? Aurois-tu bien la fiebvre rouge qui prent aux femmes tous les
 mois ?
 </p>
 </sp>
 <sp who="Perrette">
 <speaker>PERRETTE</speaker>
 <p>Voyez-vous ce vilain, comme il est engueulé !</p>
 </sp>
 <sp who="Antoine">
 <speaker>ANTOINE</speaker>
 <p>Perrette, ouvre-moy, je te prie, et pour cause.</p>
 </sp>
 <sp who="Perrette">
 <speaker>PERRETTE</speaker>
 <p>Tu me veux abuser de ton caquet. Je n’en feray rien pour ceste heure, et tu
 peux bien trainer tes dandrilles ailleurs.
 </p>
 </sp>
 <sp who="Antoine">
 <speaker>ANTOINE</speaker>
 <p>Ouvre-moy si tu es sage, et ne t’en fais plus prier. Je ne veux pas faire cela
 que tu pense et que possible tu voudrois bien.
 </p>
 </sp>
 <sp who="Perrette">
 <speaker>PERRETTE</speaker>
 <p>Hé, mon amy, tant vous estes bon fils et sage ! Je vous cognois comme si je
 vous avois nourry.
 </p>
 </sp>
 <sp who="Antoine">
 <speaker>ANTOINE</speaker>
 <p>Voyla que c’est. Si on dit à un larron que l’on va ouir messe, il pensera
 incontinent que ce soit pour aller derober un calice ou les ornemens d’un
 autel. Mais il n’est plus temps de se moquer, c’est trop barguigné.
 Despesche-toy de descendre et de m’ouvrir la porte si tu veux sauver ta vie et
 l’honneur de ta maistresse ! Car je te puis asseurer que Dame Louyse ne fait
 que de partir d’icy, et a veu par le trou de la serrure mon maistre qui jouoit
 beau jeu avec Geneviefve, car il couchoit gros.
 </p>
 </sp>
 <sp who="Perrette">
 <speaker>PERRETTE</speaker>
 <p>Vierge de grace, qu’est-ce que tu dis ! Mais comment a-elle peu entrer sans
 heurter ?
 </p>
 </sp>
 <sp who="Antoine">
 <speaker>ANTOINE</speaker>
 <p>Mon maistre avoit oublié de fermer la porte.</p>
 </sp>
 <sp who="Perrette">
 <speaker>PERRETTE</speaker>
 <p>Mon Dieu, mon pere, mon createur ! Dis-tu vray ou si tu me donne la baye ?</p>
 </sp>
 <sp who="Antoine">
 <speaker>ANTOINE</speaker>
 <p>Vray comme Evangile. Et si tu t’en veux mieux asseurer, tu trouveras qu’elle
 les a enfermez dans la salle.
 </p>
 </sp>
 <sp who="Perrette">
 <speaker>PERRETTE</speaker>
 <p>J’y vay voir, et si tu dis vray je te feray entrer.</p>
 </sp>
 <sp who="Antoine">
 <speaker>ANTOINE</speaker>
 <p>Ce diable de sexe feminin ne veut croire les choses si on ne les luy fait
 toucher avec la main.
 </p>
 </sp>
 <sp who="Perrette">
 <speaker>PERRETTE</speaker>
 <p>Antoine, mon amy, nous sommes perdues si Dieu n’a pitié de nous ! Et tout le
 mal retombera sur moy, d’autant que l’on pensera que j’en auray esté la
 courtiere.
 </p>
 </sp>
 <sp who="Antoine">
 <speaker>ANTOINE</speaker>
 <p>Ne sçauroit-on sortir de la salle par les fenestres qui respondent sur la court
 ?
 </p>
 </sp>
 <sp who="Perrette">
 <speaker>PERRETTE</speaker>
 <p>Si fera bien ! Mais par Nostre-Dame j’estois si troublée que je ne pensois plus
 à ce moyen.
 </p>
 </sp>
 <sp who="Antoine">
 <speaker>ANTOINE</speaker>
 <p>Va-t’en vistement faire sortir mon maistre par là. Et dis à Geneviefve qu’elle
 ne s’estonne de rien, mais qu’elle ayt bon bec à nier tout. Dis-luy aussi que
 je luy mande qu’avant qu’il soit une heure j’espere de remedier à tout. L’on
 dit bien vray que l’amour est aveugle, c’est-à-dire que ceux qui ayment ne
 sçavent ordinairement ce qu’ils font, et se mettent souvent en des dangers dont
 ils se passeroient bien. Je vous prie, quel besoin avoit mon maistre de venir
 voir sa maistresse de ceste sorte et la ravir jusques dans le logis de sa mere
 ? Si falloit-il en venir là, puisqu’il en estoit si fort coiffé que si je ne
 luy eusse trouvé ce moyen d’alleger ses passions, il estoit prest de se
 desesperer et de getter, comme l’on dit, le manche après la coignée, de la
 crainte qu’il avoit qu’Eustache ne luy coupast l’herbe sous le pied. Mais le
 voyla qui sort du sepulchre. Dieu soit loué ! J’espere que tout se portera
 bien.
 </p>
 </sp>
 <sp who="Basile">
 <speaker>BASILE</speaker>
 <p>Antoine, mon amy, j’ay eu aujourd’huy la derniere de mes peurs, non tant pour
 mon regard que pour l’amour de ceste pauvre fille, qui me porte une amitié si
 grande.
 </p>
 </sp>
 <sp who="Antoine">
 <speaker>ANTOINE</speaker>
 <p>Monsieur, il faut conter pour une et n’y retourner plus à telles enseignes.</p>
 </sp>
 <sp who="Basile">
 <speaker>BASILE</speaker>
 <p>Mais encores ne la veux-je abandonner que premierement je ne sçache le moyen
 d’apaiser sa mere.
 </p>
 </sp>
 <sp who="Antoine">
 <speaker>ANTOINE</speaker>
 <p>Je vous promets, foy de pauvre garson, que je pourvoyray bien à tout, pourveu
 que vous disiez la verité de ce que je vous demanderay. Avez-vous eu d’elle ce
 que vous pretendiez ?
 </p>
 </sp>
 <sp who="Basile">
 <speaker>BASILE</speaker>
 <p>Sans point de faute nous avons vuidé les poins principaux et les plus facheux,
 et estois prest de rentrer en lice lorsque j’ay ouï quelcun fourgonner à la
 serrure. Mais je te puis dire que tout ce que j’en ay eu a esté plus de force
 que de son bon gré.
 </p>
 </sp>
 <sp who="Antoine">
 <speaker>ANTOINE</speaker>
 <p>Il se peut bien faire. Toutesfois, difficilement en fussiez-vous jamais venu à
 bout si elle n’y eust presté son consentement et qu’elle ne se fust aydée de
 ses membres. Mais venez çà. Avez-vous deliberé de continuer à luy faire la
 court ?
 </p>
 </sp>
 <sp who="Basile">
 <speaker>BASILE</speaker>
 <p>Je serois bien malheureux si je faisois autrement. Et pense que toute l’eau qui
 passe sous le Pont-aux-Meusniers ne seroit suffisante à laver mon peché si je
 recompensois de traison une faveur si segnalée.
 </p>
 </sp>
 <sp who="Antoine">
 <speaker>ANTOINE</speaker>
 <p>Ce qui m’a fait vous tenir tel propos, c’est que je sçay beaucoup de personnes
 qui ne voudroient pour rien espouser une femme de qui ils auroient jouy
 auparavant le jour des nopces, quand bien elle les aymeroit uniquement.
 </p>
 </sp>
 <sp who="Basile">
 <speaker>BASILE</speaker>
 <p>Ceux-là meritent d’espouser une potence ou un pilory.</p>
 </sp>
 <sp who="Antoine">
 <speaker>ANTOINE</speaker>
 <p>Puisque vous avez ceste ferme resolution, il ne faut point perdre le temps en
 vain discours. Mais tout de ce pas il nous faut aller chez Eustache, qui vous
 est tant amy, et luy conter comme le tout s’est passé.
 </p>
 </sp>
 <sp who="Basile">
 <speaker>BASILE</speaker>
 <p>Pourquoy faire ? Ne sçays-tu pas bien qu’il a fait longtemps la court à
 Geneviefve, de laquelle possible il se voudra vanger s’il sçait une fois ce qui
 s’est passé entre elle et moy ?
 </p>
 </sp>
 <sp who="Antoine">
 <speaker>ANTOINE</speaker>
 <p>Non fera. Je le cognois de trop bon naturel.</p>
 </sp>
 <sp who="Basile">
 <speaker>BASILE</speaker>
 <p>Je ne m’y voudrois pas trop fier.</p>
 </sp>
 <sp who="Antoine">
 <speaker>ANTOINE</speaker>
 <p>Je vous diray ce dont je me suis avisé. Il a maintenant en sa maison une jeune
 femme que Saucisson luy a amenée. S’il vous vouloit permettre de la vestir de
 l’habit que vous portez et la mettre en vostre place avec Geneviefve, ce seroit
 un brave trait pour la reconcilier avec sa mere. Et cependant, le temps nous
 donnera conseil de ce que nous avons à faire. Pour le moins son honneur luy
 sera sauvé.
 </p>
 </sp>
 <sp who="Basile">
 <speaker>BASILE</speaker>
 <p>Il y a quelque aparence en ton dire, mais j’ay peur qu’Eustache me la
 refuse.
 </p>
 </sp>
 <sp who="Antoine">
 <speaker>ANTOINE</speaker>
 <p>Il ne le fera pas quand il verra que le fait vous touche de si près. Allons
 viste l’accoustrer et l’instruire de ce qu’elle aura à faire et dire.
 </p>
 </sp>
 <sp who="Basile">
 <speaker>BASILE</speaker>
 <p>Allons au nom de Dieu.</p>
 </sp>
 </div>
 </div>
 <div type="act" n="IV">
 <head>ACTE QUATRIESME</head>
 <div type="scene" n="1">
 <head>Scène I</head>
 <stage type="castList">THOMAS, BASILE, ALIX, ANTOINE.</stage>
 <sp who="Thomas">
 <speaker>THOMAS</speaker>
 <p>C’est grand cas que tant plus on se pense avancer, tant plus on se recule. Je
 pensois avoir à ce coup ma debte entiere, mais je suis contraint de me
 contenter de la moytié. Car ainsi que mes sergens menoient ce capitaine vers le
 Chastelet et que je le suivois de loin, de peur qu’ils ne le laissassent aller
 en prenant de luy un pot-de-vin, est survenu un gentilhomme mien amy, lequel
 ayant recognu Rodomont, m’a prié de ne luy faire passer le guichet, me
 prometant que luy-mesmes me payeroit presentement la moytié de sa debte, et
 qu’il me prioit de l’atermoier pour l’autre. Ce que je n’ay voulu refuser pour
 luy faire plaisir, et aussi d’autant que je craignois que mon homme, se voyant
 prisonnier et sans moyen de s’aquiter envers moy, me payast d’une belle cession
 de Dieu. Ainsi je l’ay laissé aller, après que j’ay touché deniers et après
 qu’ils se sont obligez tous deux solidairement de me payer dans six mois le
 reste de mon deu. Par ce moyen je croy que je ne perdray rien, d’autant mesmes
 que mon nouveau debiteur est homme riche et qui a pignon sus rue. Et par ma
 foy, quand je n’en aurois jamais autre chose, encores me devrois-je contenter,
 d’autant que ceste debte est pour marchandise vendue à perte de finance que je
 luy ay fait acheter au double de ce qu’elle valoit. Mais qui sont ces gens qui
 viennent vers moy ? Je pense cognoistre les deux de veuë, et quant au
 troisiesme qui est habillé d’incarnat et qui se couvre la face, je ne sçay
 qu’il est. En bonne foy, tant plus je le regarde, il me semble qu’il a la façon
 d’une femme plustost que d’un homme. Je croy que c’est quelque bonne piece
 deguisée qui va planter des cornes au plus haut des biens de quelque pauvre
 mary. O Dieu, que l’homme est malheureux qui espouse de telles chiennes et
 bagasces ! Quant à moy, je remercie Dieu de ce qu’il m’a donné une des plus
 preudes femmes qui soit d’icy à Nostre-Dame-de-Liesse, là où elle est allée
 faire un pelerinage, sans que l’hyver et le temps dangereux l’ayent peu
 destourner de sa devotion.
 </p>
 </sp>
 <sp who="Basile">
 <speaker>BASILE</speaker>
 <p>Allons, Madame, et ne craignez rien. Il ne vous recognoistra jamais, sur mon
 honneur. Ayez seulement l’avisement de vous couvrir bien le visage du pan de
 vostre manteau.
 </p>
 </sp>
 <sp who="Alix">
 <speaker>ALIX</speaker>
 <p>Monsieur, je suis perdue si une fois il me regarde entre deux yeux.</p>
 </sp>
 <sp who="Basile">
 <speaker>BASILE</speaker>
 <p>S’il fait tant soit peu semblant de vous toucher, asseurez-vous qu’il ne
 portera son peché fort loing.
 </p>
 </sp>
 <sp who="Thomas">
 <speaker>THOMAS</speaker>
 <p>Il me semble que ces messieurs ne prennent pas plaisir que je les regarde.
 Partant il vaut mieux que je me retire en ma maison, pour voir si tous mes
 escus sont de poix.
 </p>
 </sp>
 <sp who="Basile">
 <speaker>BASILE</speaker>
 <p>A la fin il est escampé. Ne laissons donc de parachever nostre entreprise. Vous
 sçavez que tout mon salut est maintenant entre vos mains, lequel j’auray
 incontinent recouvré si vous jouez dextrement vostre personnage.
 </p>
 </sp>
 <sp who="Alix">
 <speaker>ALIX</speaker>
 <p>Laissez-moy seulement faire et vous cognoistrez que je ne suis pas une petite
 novice.
 </p>
 </sp>
 <sp who="Basile">
 <speaker>BASILE</speaker>
 <p>Antoine, cours-t’en vistement devant, faire ouvrir la porte afin que Madame
 Alix n’attende point.
 </p>
 </sp>
 <sp who="Antoine">
 <speaker>ANTOINE</speaker>
 <p>Bien, Monsieur, je m’y en vay.</p>
 </sp>
 <sp who="Basile">
 <speaker>BASILE</speaker>
 <p>Je croy que vous avez bien retenu ce que nous avons dit, et qu’il n’est besoing
 de vous rafreschir la memoire de ce que vous avez à dire à la mere et à la
 fille.
 </p>
 </sp>
 <sp who="Alix">
 <speaker>ALIX</speaker>
 <p>Je ne me fourvoyeray pas aisement.</p>
 </sp>
 <sp who="Basile">
 <speaker>BASILE</speaker>
 <p>je vous supplie d’avoir ceste affaire pour recommandé. Voyla la chambriere qui
 a ouvert la porte. Entrez vistement, que vous ne soyez veuë de quelcun.
 Antoine, va-t’en jusques au logis de Madame Françoise voir si elle y est, car
 je voudrois bien parler à elle. Et me le viens dire au logis, où je t’attendray
 de pied coy. Mais n’arreste gueres et ne t’amuse nulle part en chemin.
 </p>
 </sp>
 <sp who="Antoine">
 <speaker>ANTOINE</speaker>
 <p>Je seray incontinent de retour.</p>
 </sp>
 </div>
 <div type="scene" n="2">
 <head>Scène II</head>
 <stage type="castList">EUSTACHE, RODOMONT.</stage>
 <sp who="Eustache">
 <speaker>EUSTACHE</speaker>
 <p>Que je suis marry que le Seigneur Basile ne m’a plustost declaré l’affection
 mutuelle que Geneviefve et luy se portoient. Je me fusse bien gardé de m’y
 embarasser si avant, et luy eusse tousjours de bien bon cœur quitté la place
 pour l’interest que j’y puis pretendre. Il merite certes une bonne fortune, et
 n’y a si grande dame dans Paris qui ne se deust sentir heureuse d’estre
 courtisée d’un si galant homme pour les bonnes et grandes parties qu’il a. Mais
 quand tout est bien consideré, il ne pouvoit mieux s’adresser qu’à Geneviefve,
 puisqu’il est vray que l’affection qu’elle luy porte est si desmesurée qu’elle
 n’a point craint mesmes de hazarder son honneur pour luy monstrer le bien
 qu’elle luy vouloit. Mais ne voy-je pas Rodomont qui vient tout eschaufé ?
 Seroit-il bien homme pour avoir mis la main à l’espée contre quelcun ? Je m’en
 vay luy demander. Seigneur Rodomont, Dieu vous gard de mal.
 </p>
 </sp>
 <sp who="Rodomont">
 <speaker>RODOMONT</speaker>
 <p>Ha, Seigneur Eustache, pardonnez-moy. La colere m’avoit si fort transporté que
 je ne vous apercevois point.
 </p>
 </sp>
 <sp who="Eustache">
 <speaker>EUSTACHE</speaker>
 <p>Comment ? Vous a-t-on faict quelque tort ?</p>
 </sp>
 <sp who="Rodomont">
 <speaker>RODOMONT</speaker>
 <p>Non pas autrement, sinon que trois grans pendars de matois, armez à blanc
 jusques au collet, me sont venus assaillir. Et pensant avoir aisement la raison
 de moy, d’autant qu’ils me voyoient seul, de tout loing qu’ils m’ont aperceu se
 sont pris à crier : Mets la main à l’espée, poltron ! Alors voyant qu’ils
 n’estoient que trois, je n’ay daigné tourner le dos, encores qu’ils fussent
 armez à l’avantage. Mais mettant bravement la main à ma Flamberge, je les ay
 receus d’une telle façon, que d’une imbroncade que j’ay ruée au millieu de la
 pance du premier, je l’ay jetté tout plat dans le ruisseau, et n’a eu autre mal
 à cause de la cuirasse qu’il avoit, sinon qu’il est evanouy. Aux deux autres,
 en deux revers et deux maindroits, j’ay coupé les jarets droits et avalé les
 espaules gauches.
 </p>
 </sp>
 <sp who="Eustache">
 <speaker>EUSTACHE</speaker>
 <p>Voyla vrayement bien exploité. Il n’estoit pas possible en si peu de coups
 faire plus de pieces.
 </p>
 </sp>
 <sp who="Rodomont">
 <speaker>RODOMONT</speaker>
 <p>Ouy bien, ce dites-vous. Mais je vous puis asseurer que à la bataille de
 Moncontour, d’un seul coup donné en taille ronde j’ay coupé deux hommes par la
 ceinture. Vray est qu’ils n’estoient armez que de jaques de maille. Et de ceste
 façon je pense avoir fait mourir plus de quarante hommes à la rencontre de
 Jarnac en moins de quinze coups. Pleust à Dieu que vous eussiez esté avec moy à
 la journée de Lepantho. Vous m’eussiez veu souvent abbatre quatre testes de
 Turcs d’un seul coup d’espée.
 </p>
 </sp>
 <sp who="Eustache">
 <speaker>EUSTACHE</speaker>
 <p>Cela est un peu suget à caution, mais pour vous faire plaisir je le croiray,
 car je voudray faire davantage pour vous.
 </p>
 </sp>
 <sp who="Rodomont">
 <speaker>RODOMONT</speaker>
 <p>Sans mentir, ceux qui n’ont jamais sorti la ville, comme vous, et qui ne virent
 de leur vie combatre en bataille rangée, ne peuvent pas bonnement croire ces
 histoires veritables. Mais il n’y a si petit corporal, sergent de bande,
 lancepessade, soldat, voire mesme goujat qui ne vous dise que c’est le moins de
 ce que je sçay faire. Je vous demande, pourquoy pensez-vous que je suis quasi
 tout le jour aux boutiques des armuriers ?
 </p>
 </sp>
 <sp who="Eustache">
 <speaker>EUSTACHE</speaker>
 <p>Je ne sçay, si ce n’est pour acheter quelque corselet ou salade.</p>
 </sp>
 <sp who="Rodomont">
 <speaker>RODOMONT</speaker>
 <p>Ha ! Je le vous veux dire. Aussitost que quelque capitaine veut acheter un
 corps de cuirasse ou une rondache, il me prie de luy faire compagnie pour
 esprouver ces armes. Et si elles sont si bien trempées qu’elles puissent
 resister à un coup de poing dechargé de toute ma force sans estre faucées,
 alors il les achete, s’asseurant bien qu’il n’y a mousquet qui les puisse
 enfoncer.
 </p>
 </sp>
 <sp who="Eustache">
 <speaker>EUSTACHE</speaker>
 <p>Vous me dites merveilles ! Je cognois bien à ceste heure que je suis nouveau au
 fait des armes. Car je n’avois encores esté desjeuné de telles prouesses, et ne
 les croirois pas facilement si un autre me les racontoit, Dieu me le veuille
 pardonner.
 </p>
 </sp>
 <sp who="Rodomont">
 <speaker>RODOMONT</speaker>
 <p>Je ne suis homme qui prenne plaisir de me vanter. Mais si ma rapiere pouvoit
 parler, elle diroit choses qui vous feroient faire le signe de la croix.
 Seulement je vous puis dire sans vanterie que mon bras fait plus d’eschec en
 une bataille que ne feroit une coulevrine de dix-sept pieds.
 </p>
 </sp>
 <sp who="Eustache">
 <speaker>EUSTACHE</speaker>
 <p>Vostre espée doit estre d’une merveilleuse trempe.</p>
 </sp>
 <sp who="Rodomont">
 <speaker>RODOMONT</speaker>
 <p>Vous le pouvez penser. Et quand vous sçaurez dont elle est venue, vous ne vous
 en estonnerez pas fort, d’autant qu’elle a esté faite en Damas par le mesme
 ouvrier qui forgea Durendal et Flamberge. C’est pourquoy je la nomme Flamberge,
 encores que son droit nom soit Pleuresang. Ainsi qu’un grand cler m’a dit avoir
 trouvé escrit sur la poignée en lettres grecques, que je n’ay peu jamais lire,
 ny tous mes parens. Car jamais homme de ma race n’eust le cœur si lasche que de
 s’adonner aux lettres.
 </p>
 </sp>
 <sp who="Eustache">
 <speaker>EUSTACHE</speaker>
 <p>Tout beau, tout beau ! Vous vous esgarez en vostre discours. J’ay veu de braves
 seigneurs, et autant vaillans que l’on peut dire, qui prenoient bien de la
 peine de feuilleter les livres pour y apprendre la vertu. Mais achevez vostre
 compte.
 </p>
 </sp>
 <sp who="Rodomont">
 <speaker>RODOMONT</speaker>
 <p>Ce grand cler que je vous disois m’a aussi dit qu’il y avoit en escrit sur la
 lame tels mots : <hi rend="it">Ceste espée a esté forgée pour le Soudan de
 Babilone</hi>. Et quant à moy, je le trouve bien vraysemblable, d’autant que
 je la conquis sur le Sangiach d’Alexandrie, que je deffis sur mer entre Cypre
 et Damiette, lorsque je delivray plus de deux mille chrestiens qu’il avoit
 faits chevaliers de la chiorme de ses galeres. Lesquelles j’ay mené à Venise,
 et vous les pourrez voir encores à l’Arscenal, car pour lors j’estois à la
 solde des Venitiens.
 </p>
 </sp>
 <sp who="Eustache">
 <speaker>EUSTACHE</speaker>
 <p>J’en ay appris aujourd’huy plus que je ne pensois. Mais c’est dommage qu’une
 lame si singuliere soit tombée entre vos mains.
 </p>
 </sp>
 <sp who="Rodomont">
 <speaker>RODOMONT</speaker>
 <p>Pourquoy, mon Dieu ? Y a-il homme qui la merite mieux porter que moy ?</p>
 </sp>
 <sp who="Eustache">
 <speaker>EUSTACHE</speaker>
 <p>Je ne le dis pas pour cela. Mais elle devroit estre à quelque roy, pour la
 garder en un cabinet bien precieusement et ne la mettre en œuvre tous les
 jours, comme vous faites.
 </p>
 </sp>
 <sp who="Rodomont">
 <speaker>RODOMONT</speaker>
 <p>Non, non, je ne la desgaine pas si souvent que vous penseriez bien. Car si j’ay
 affaire à quelque poltron ou quelque homme qui ne soit gentilhomme, je me
 contente de l’erner à coups de baston. Et vous dis bien plus, que mon espée est
 encores vierge de sang de poltron.
 </p>
 </sp>
 <sp who="Eustache">
 <speaker>EUSTACHE</speaker>
 <p>Je vous en croy sans jurer, mais non pas demain.</p>
 </sp>
 <sp who="Rodomont">
 <speaker>RODOMONT</speaker>
 <p>Que dites-vous de main ?</p>
 </sp>
 <sp who="Eustache">
 <speaker>EUSTACHE</speaker>
 <p>Je dis qu’un chascun doit bien craindre vostre main.</p>
 </sp>
 <sp who="Rodomont">
 <speaker>RODOMONT</speaker>
 <p>Pardieu, je puis bien dire que je suis plus craint qu’aymé, sinon possible des
 medecins, barbiers et chirurgiens, ausquels je donne force pratiques.
 </p>
 </sp>
 <sp who="Eustache">
 <speaker>EUSTACHE</speaker>
 <p>Laissons, je vous prie, ces beaux contes pour une autre fois. Car encores
 qu’ils soient joyeux, si ne sont-ils bons à tous mets. Et puis il me semble que
 je voy mon pere qui s’en revient. Je serois bien aise qu’il me trouvast en la
 maison. Adieu, Seigneur Rodomont.
 </p>
 </sp>
 <sp who="Rodomont">
 <speaker>RODOMONT</speaker>
 <p>Adieu, Seigneur Eustache. Nous nous reverrons quand il vous plaira. Cependant
 commandez-moy, et vous asseurez que je vous feray service d’aussi bon cœur que
 je revins jamais de l’escole.
 </p>
 </sp>
 <sp who="Eustache">
 <speaker>EUSTACHE</speaker>
 <p>Je vous en remercie bien fort. Mais quand vous aurez faict de l’habit du
 cousin, renvoyez-le moy.
 </p>
 </sp>
 </div>
 <div type="scene" n="3">
 <head>Scène III</head>
 <stage type="castList">RODOMONT, GIRARD.</stage>
 <sp who="Rodomont">
 <speaker>RODOMONT</speaker>
 <p>Amour est une estrange passion. Car pour tout le malheur qui m’est aujourd’huy
 arrivé, je ne sçaurois tant faire que je ne pense tousjours aux beautez de
 Geneviefve et à la belle commodité que ce poltron de mercadant m’a fait perdre.
 Mais contre fortune bon cœur. Encores n’entreray-je en desespoir pour cela. Et
 si je puis trouver la porte ouverte, je ne laisseray de tenter l’avanture,
 voire au hazard de ma vie et de mon honneur, que j’estime beaucoup plus. Ha,
 mon Dieu ! Je croy bien que Basile a pris la place, puisque la porte est
 fermée. Je croy que si j’attens icy plus longtemps je n’y gaigneray que de la
 honte et du froid.
 </p>
 </sp>
 <sp who="Girard">
 <speaker>GIRARD</speaker>
 <p>Je pensois aller me promener jusques à Charanton, mais j’ay esté estonné de
 voir le chemin si villain, et n’ay pas esté si tost à la Rapée que j’ay senti
 tomber une guillée d’eau. Ce qui a esté cause que j’ay tourné bride et ay remis
 mon voyage à une autre fois. Mais n’est-ce pas là mon fils ? Eustache, où
 vas-tu à ceste heure ?
 </p>
 </sp>
 <sp who="Rodomont">
 <speaker>RODOMONT</speaker>
 <p>Bon homme, passez vostre chemin. Vous me prenez pour un autre. Et chaussez un
 peu mieux voz bezicles une autre fois.
 </p>
 </sp>
 <sp who="Girard">
 <speaker>GIRARD</speaker>
 <p>Penses-tu que je ne te cognoisse pas bien, encores que tu te caches la face
 ?
 </p>
 </sp>
 <sp who="Rodomont">
 <speaker>RODOMONT</speaker>
 <p>Ha, Seigneur Girard ! Vous me cognoissez pour l’un des meilleurs amis de vostre
 fils. Regardez. Je suis Rodomont.
 </p>
 </sp>
 <sp who="Girard">
 <speaker>GIRARD</speaker>
 <p>Vous avez raison. Pardonnez-moy si je vous ay esté importun. L’habit que vous
 portez m’a trompé sans point de faute.
 </p>
 </sp>
 <sp who="Rodomont">
 <speaker>RODOMONT</speaker>
 <p>Là où il n’y a point d’offence il n’y faut point de pardon. Adieu, Seigneur
 Girard.
 </p>
 </sp>
 </div>
 <div type="scene" n="4">
 <head>Scène IIII</head>
 <stage type="castList">GIRARD, LOUYSE, ALFONSE.</stage>
 <sp who="Girard">
 <speaker>GIRARD</speaker>
 <p>Je ne sçay quel temps il fait maintenant. Pour un mois de janvier il fait
 merveilleusement villain, au lieu qu’il devroit faire sec et geler à bon
 escient. Si ce temps-cy dure, j’ay grand peur qu’à ce renouveau la maladie ne
 se reveille plus forte que devant, qui seroit par mon ame grand’pitié,
 principalement pour une infinité de pauvres artisans. Lesquels n’auront pas le
 moyen de gaigner leur vie s’il faut que les plus riches abandonnent la ville,
 comme ils ont fait l’année passée. Mais n’est-ce pas là ma commere Louyse et
 son frere Alfonse ? Elle me semble toute troublée. Je croy que c’est de ce que
 nous n’avons peu rien conclure. Je ne veux laisser pour cela de luy faire la
 reverence. Bon vespre, ma commere. Où allez-vous à ceste heure ?
 </p>
 </sp>
 <sp who="Louyse">
 <speaker>LOUYSE</speaker>
 <p>Je suis bien aise de vous avoir trouvé, car j’ay bien à parler à vous, et de
 près !
 </p>
 </sp>
 <sp who="Girard">
 <speaker>GIRARD</speaker>
 <p>Comment ? Avez-vous receu quelque injure de ma part ? Je ne le pense pas. Et si
 nous n’avons contracté ensemble, vous sçavez bien à qui il a tenu. Mais j’ay
 bonne envie que nous ne laissions pour cela à demeurer amis comme devant.
 </p>
 </sp>
 <sp who="Louyse">
 <speaker>LOUYSE</speaker>
 <p>Il n’est pas possible que vous ne soyez consentant du malheureux acte que
 vostre fils a commis. Et proteste que si ne m’en faites raison, il me coustera
 tout mon bien ou je luy feray perdre la teste sur un eschaffaut !
 </p>
 </sp>
 <sp who="Girard">
 <speaker>GIRARD</speaker>
 <p>Ma commere, ne dites pas cela. Mon fils est homme de bien, et n’y a homme qui
 m’osast dire le contraire que je ne luy donnasse un dementy par la gorge.
 </p>
 </sp>
 <sp who="Louyse">
 <speaker>LOUYSE</speaker>
 <p>Comment ! Est-ce fait en homme de bien que de venir en plain jour ravir
 l’honneur de ma fille ?
 </p>
 </sp>
 <sp who="Girard">
 <speaker>GIRARD</speaker>
 <p>Qui le dict ?</p>
 </sp>
 <sp who="Louyse">
 <speaker>LOUYSE</speaker>
 <p>Moy, qui l’ay veu de mes propres yeux !</p>
 </sp>
 <sp who="Girard">
 <speaker>GIRARD</speaker>
 <p>Vous aviez la barluë. Eustache est de trop bonne maison pour avoir faict un
 peché si execrable.
 </p>
 </sp>
 <sp who="Louyse">
 <speaker>LOUYSE</speaker>
 <p>Afin que vous n’en doutiez plus, je vous advertis que je l’ay surpris avec ma
 fille, et l’ay enfermé dans ma salle, d’où je vous asseure qu’il ne sortira pas
 aysement sans mon congé !
 </p>
 </sp>
 <sp who="Alfonse">
 <speaker>ALFONSE</speaker>
 <p>Ma seur, ma seur, ne vous faschez. Puisque Girard ne vous veut faire raison et
 qu’il use encore de menaces, nous luy apprendrons bien à tourner au bout. Il y
 a bonne justice en ceste ville, Dieu mercy, et nous avons assez de parens et
 amis qui embrasseront nostre cause et ne nous laisseront au besoing.
 </p>
 </sp>
 <sp who="Girard">
 <speaker>GIRARD</speaker>
 <p>Je ne puis croyre que mon fils se soit tant oublié. Et quand bien il auroit
 fait la faute, il en seroit quitte pour l’espouser.
 </p>
 </sp>
 <sp who="Louyse">
 <speaker>LOUYSE</speaker>
 <p>Dites-vous ? Pensez-vous donc que je face si peu de conte de mon honneur ? Le
 cas me touche de trop près ! Venir en plain midy desbaucher ma fille et la
 ravir par maniere de dire jusques dans mes bras ! Et puis vous pensez qu’il en
 soit quitte pour l’espouser ? Par la mercy Dieu, il ne sera pas vray !
 </p>
 </sp>
 <sp who="Girard">
 <speaker>GIRARD</speaker>
 <p>Je ne pense pas qu’Eustache soit si meschant d’avoir eu affaire à elle que
 premierement il ne luy ayt promis foy de mariage.
 </p>
 </sp>
 <sp who="Louyse">
 <speaker>LOUYSE</speaker>
 <p>Il se peut bien faire, mais il n’y a si beau mariage qu’une corde ne
 defface.
 </p>
 </sp>
 <sp who="Girard">
 <speaker>GIRARD</speaker>
 <p>Cela est vray entre gens barbares et qui voudroient user de toute rigueur. Mais
 entre chrestiens ceste maxime ne peut avoir lieu, d’autant qu’il est escrit
 qu’il n’apartient pas à l’homme de separer ce que Dieu a conjoint. Davantage,
 il me semble quand vous aurez mon fils en justice que vous y gaignerez peu. Car
 l’on ne vous croira pas toute seule, et puis vostre fille ne sera pas si
 eshontée, comme quelques-unes ont esté, que de dire qu’elle a esté despucelée.
 Cela ne seroit ny beau ny honneste, et serois bien marry, tant pour vous que
 pour moy, qu’il nous en fallust venir là. Partant, il me semble que vous feriez
 bien de vous tenir à mes offres, qui sont que mon fils espouse vostre fille aux
 conditions que vous m’avez baillées. Lesquelles, encores qu’elles soient un peu
 dures, je suis content qu’il les accepte, comme pour punition de sa follie,
 s’il est vray qu’il l’aye faite.
 </p>
 </sp>
 <sp who="Alfonse">
 <speaker>ALFONSE</speaker>
 <p>Ma seur, je trouve que Girard commence à se renger à la raison. Encor faut-il
 faire une fin.
 </p>
 </sp>
 <sp who="Louyse">
 <speaker>LOUYSE</speaker>
 <p>Mais, mon frere, pourrois-je endurer que Eustache fust mon gendre après avoir
 ainsi deshonoré ma maison ? Serois-je bien si sotte que de livrer mon propre
 sang entre les mains de mon mortel ennemy ? Je ne le feray jamais !
 </p>
 </sp>
 <sp who="Girard">
 <speaker>GIRARD</speaker>
 <p>Madame, quand la colere vous aura laissée, je suis bien seur que vous trouverez
 mes offres plus que raisonnables. Vous en ferez neantmoins ce qu’il vous
 plaira. Et si vous estes deliberée de nous assaillir, je suis aussi prest de me
 defendre. Je vous prie cependant d’aviser deux fois à ce que vous voulez
 faire.
 </p>
 </sp>
 <sp who="Louyse">
 <speaker>LOUYSE</speaker>
 <p>Ne vous souciez de mes affaires ; je ne feray rien sans conseil. Mais j’ay bien
 en la teste de ne laisser un tel forfait impuny, quoy qui me doibve couster !
 Mon frere, allons trouver ce fameux advocat Monsieur Bartole, qui demeure tout
 icy-contre, pour avoir de son conseil.
 </p>
 </sp>
 <sp who="Alfonse">
 <speaker>ALFONSE</speaker>
 <p>Allez devant, je vous suyvray incontinent. Seigneur Girard, ne vous tourmentez
 point, je vous prie. Et j’espere que ceste faute sera cause d’une bonne
 alliance, ou bien je ne seray pas creu. Il ne faut pas prendre garde à ma sœur,
 car c’est une femme qui est en colere.
 </p>
 </sp>
 <sp who="Girard">
 <speaker>GIRARD</speaker>
 <p>Il me desplaist bien que mon fils se soit tant oublié. Mais puisqu’il a fait la
 folie, qu’il la boyve. Je ne vous puis dire autre chose, sinon que je vous prie
 bien humblement de faire tant qu’il espouse Geneviefve, à quelque pris que ce
 soit, et qu’il ne soit point mis en prison s’il est possible.
 </p>
 </sp>
 <sp who="Alfonse">
 <speaker>ALFONSE</speaker>
 <p>Asseurez-vous que je m’y employeray comme pour moy-mesmes, puisque je vous voy
 homme de raison. Adieu.
 </p>
 </sp>
 </div>
 <div type="scene" n="5">
 <head>Scène V</head>
 <stage type="castList">GIRARD, EUSTACHE.</stage>
 <sp who="Girard">
 <speaker>GIRARD</speaker>
 <p>O Dieu, que ceux-là sont heureux qui n’ont jamais mis sur leur col le pesant
 joug de mariage ! Que ceux-là pareillement sont heureux qui, estant mariez, se
 sont veus aussitost en liberté par la mort de leurs femmes ! Ou bien (si le
 malheur a voulu que leurs femmes fussent de longue vie) n’en ont eu aucuns
 enfans, ou s’ils en ont eu ils les ont perdus pendant leur bas aage, avant
 qu’ils eussent le moyen de tourmenter leurs peres par leurs follies et
 desbauches. Si la mort eust ravi dès le berceau mon Eustache, je ne serois
 maintenant en peine pour luy, et ne serois en crainte de le voir chastier comme
 un ravisseur de filles. Faudra-il que celuy que j’ay eslevé avec tant de peine
 et que j’ay nourry si delicatement serve bientost d’exemple à tout un peuple au
 milieu d’une Greve ou d’une halle ? Mon Dieu, je te prie de m’oster de ce
 monde, plustost aujourd’huy que demain, s’il est arresté que mon fils doive
 estre pasture des corbeaux ou forçat d’une gallere. Mais pourquoy est-ce que je
 me desconforte ainsi ? Dois-je croire aux premieres paroles de ceux-cy qui
 possible ont controuvé ceste fable de despit qu’ils ont que je n’ay voulu
 accorder leurs articles desraisonnables ? Vrayment, ce n’est pas sagement fait
 de me faire malheureux avant le temps. Je m’en vay faire un tour en mon logis
 pour m’enquerir de mes gens qu’est devenu Eustache. La porte est fermée. J’ay
 peur qu’ils soient tous allez à vespres. Tic, toc, tac.
 </p>
 </sp>
 <sp who="Eustache">
 <speaker>EUSTACHE</speaker>
 <p>Qui est là-bas ?</p>
 </sp>
 <sp who="Girard">
 <speaker>GIRARD</speaker>
 <p>Il me semble que j’entens sa voix. Tic, toc, tac.</p>
 </sp>
 <sp who="Eustache">
 <speaker>EUSTACHE</speaker>
 <p>Qui diable est-ce qui frape ainsi ?</p>
 </sp>
 <sp who="Girard">
 <speaker>GIRARD</speaker>
 <p>C’est luy sans doute. Dieu soit loué ! Il faut bien dire qu’il aura trouvé
 moyen d’eschaper. Eustache, ouvre-moy !
 </p>
 </sp>
 <sp who="Eustache">
 <speaker>EUSTACHE</speaker>
 <p>O mon pere, je ne pensois pas que vous deussiez revenir si tost. Avez-vous
 disné ? Vous plaist-il pas d’entrer ?
 </p>
 </sp>
 <sp who="Girard">
 <speaker>GIRARD</speaker>
 <p>Attens ; je te veux dire icy deux mots en la ruë pendant que personne ne passe.
 Eustache, Eustache, je n’eusse jamais pensé que tu eusse esté si volage et
 outrecuidé que de faire une si lourde faute ! Ce n’est pas là la leçon que je
 t’ay monstrée.
 </p>
 </sp>
 <sp who="Eustache">
 <speaker>EUSTACHE</speaker>
 <p>Comment, mon pere ? Quelques envieux vous auroient-ils bien fait acroire
 quelque mensonge afin de me mettre en vostre male grace ?
 </p>
 </sp>
 <sp who="Girard">
 <speaker>GIRARD</speaker>
 <p>Tu ne gaigne rien à me le nier. Je sçay comme le tout s’est passé.</p>
 </sp>
 <sp who="Eustache">
 <speaker>EUSTACHE</speaker>
 <p>Mon Dieu ! J’ay peur que quelcun des voisins ayt veu entrer ceans la femme de
 Thomas.
 </p>
 </sp>
 <sp who="Girard">
 <speaker>GIRARD</speaker>
 <p>Tu me mets la mort entre les dents de ne me vouloir confesser une chose que tu
 ne sçaurois nier.
 </p>
 </sp>
 <sp who="Eustache">
 <speaker>EUSTACHE</speaker>
 <p>Mon pere, je vous supplie bien humblement de me vouloir pardonner. La jeunesse
 et l’amour m’avoient aveuglé de telle sorte que je me suis laissé tomber en ce
 peché.
 </p>
 </sp>
 <sp who="Girard">
 <speaker>GIRARD</speaker>
 <p>Mais ne craignois-tu autrement le danger auquel tu te mettois ?</p>
 </sp>
 <sp who="Eustache">
 <speaker>EUSTACHE</speaker>
 <p>Quel danger ? Il n’y en avoit point que je sache.</p>
 </sp>
 <sp who="Girard">
 <speaker>GIRARD</speaker>
 <p>Eustache, Eustache, tu es encores bien jeune. Tu penses donc qu’il n’y ayt
 autre mal de ravir une fille de bonne maison jusques dans le logis de sa mere
 ?
 </p>
 </sp>
 <sp who="Eustache">
 <speaker>EUSTACHE</speaker>
 <p>Qui vous a dit cela ? Jamais je n’y pensay.</p>
 </sp>
 <sp who="Girard">
 <speaker>GIRARD</speaker>
 <p>Et de par Dieu, si tu y eusse bien pensé, tu ne l’eusses pas possible osé
 entreprendre. Car faute de bien considerer l’evenement des choses, tu as faict
 un acte qui est suffisant pour te ruiner, si Dieu ne t’ayde.
 </p>
 </sp>
 <sp who="Eustache">
 <speaker>EUSTACHE</speaker>
 <p>Je vous prie de croire que ce n’est pas une garse publique, et qui face mestier
 et marchandise de se prester. Partant vous ne devez avoir peur que j’y aye
 gaigné quelque mal.
 </p>
 </sp>
 <sp who="Girard">
 <speaker>GIRARD</speaker>
 <p>Je le sçay bien, de par Dieu ! Mais il vaudroit mieux que tu eusses gaigné la
 verolle et la pelade que de t’estre adressé en tel lieu, car l’on pourroit te
 faire guarir à moins de cinquante escus. Mais si on te garde la rigueur, tout
 mon bien ne te pourra sauver la vie, si sa mere ne te veut regarder en pitié et
 permettre que tu la prennes pour femme.
 </p>
 </sp>
 <sp who="Eustache">
 <speaker>EUSTACHE</speaker>
 <p>Que dites-vous ? Elle est mariée !</p>
 </sp>
 <sp who="Girard">
 <speaker>GIRARD</speaker>
 <p>Geneviefve est mariée ? A qui ?</p>
 </sp>
 <sp who="Eustache">
 <speaker>EUSTACHE</speaker>
 <p>Ce n’est pas d’elle que je parle.</p>
 </sp>
 <sp who="Girard">
 <speaker>GIRARD</speaker>
 <p>Comment donques ? Aurois-tu bien fait une seconde faute ? O Dieu, quel enfant
 ay-je nourry ! Au lieu que je le pensois accuser d’une simple paillardise, il
 me confesse en outre un adultere qualifié !
 </p>
 </sp>
 <sp who="Eustache">
 <speaker>EUSTACHE</speaker>
 <p>Mon pere, je vous prie de me pardonner la faute que j’ay faite et ne garder
 vostre courroux à l’encontre de moy, vous asseurant que je ne retomberay
 facilement en semblable erreur, puisque je sçay que cela vous est
 desagreable.
 </p>
 </sp>
 <sp who="Girard">
 <speaker>GIRARD</speaker>
 <p>Eustache, j’ay trop supporté tes jeunesses. Si je t’eusse esté ainsi rude et
 severe que sont plusieurs peres à leurs enfans, tu cheminerois mieux en la
 crainte de Dieu que tu ne fais. J’ay grand peur que Dieu ne me punisse de ce
 que je t’ay esté trop doux et facile.
 </p>
 </sp>
 <sp who="Eustache">
 <speaker>EUSTACHE</speaker>
 <p>N’ayez regret, je vous prie, d’avoir fait du bien à celuy qui ne sera jamais
 enfant ingrat.
 </p>
 </sp>
 <sp who="Girard">
 <speaker>GIRARD</speaker>
 <p>Je n’y ay pas regret, non. Mais il me desplaist que ma bonté a esté cause que
 tu as fait aujourd’huy deux fautes pour lesquelles il faudra que tu vuides le
 pays.
 </p>
 </sp>
 <sp who="Eustache">
 <speaker>EUSTACHE</speaker>
 <p>Je ne pense avoir fait autre faute que d’avoir receu chez nous en vostre
 absence une femme que Saucisson m’a amenée.
 </p>
 </sp>
 <sp who="Girard">
 <speaker>GIRARD</speaker>
 <p>Que gaignes-tu de me nier la verité ? Pense-tu que je ne sache pas bien que tu
 as esté voir Geneviefve pendant que sa mere estoit au sermon ?
 </p>
 </sp>
 <sp who="Eustache">
 <speaker>EUSTACHE</speaker>
 <p>Je vous entens à ce coup. Mais qui vous a fait ce beau conte ?</p>
 </sp>
 <sp who="Girard">
 <speaker>GIRARD</speaker>
 <p>C’est Louyse mesme, laquelle a juré ses grands dieux qu’elle nous en feroit
 repentir. Et ne m’a rien servi de luy dire que tu l’espouserois.
 </p>
 </sp>
 <sp who="Eustache">
 <speaker>EUSTACHE</speaker>
 <p>Moy ? Que je l’espouse ? Je m’en garderay fort bien, puisqu’un autre en a fait
 ses chous gras ! Qu’elle aille chercher un gendre aillieurs !
 </p>
 </sp>
 <sp who="Girard">
 <speaker>GIRARD</speaker>
 <p>Nostre-Dame, qu’est-ce que j’entens ?</p>
 </sp>
 <sp who="Eustache">
 <speaker>EUSTACHE</speaker>
 <p>Je ne vous veux rien celer. Il faut que vous entendiez que celuy que Louyse a
 veu avec sa fille, habillé d’un habit incarnat, n’est autre que Basile. Lequel
 a trouvé moyen de sortir par les fenestres de la salle et s’en est venu rendre
 ceans. Où après qu’il m’a eu conté tout au long l’amour que Geneviefve luy
 portoit, le long temps qu’il l’a servie et le moyen qu’il avoit tenu pour
 parler à elle privement, il m’a prié de luy prester ceste dame que Saucisson
 m’avoit amenée, ce que je ne luy ay refusé. Puis il l’a fait vestir du mesme
 habit qu’il avoit et l’a mise en sa place avec Geneviefve.
 </p>
 </sp>
 <sp who="Girard">
 <speaker>GIRARD</speaker>
 <p>Voila une plaisante histoire. Vrayment, je n’en voudrois pas tenir un fer
 chaud, et suis bien aise que tu n’es point enbrouillé en ce patelinage. Mais
 puis-je croire en seureté ce que tu viens de conter ?
 </p>
 </sp>
 <sp who="Eustache">
 <speaker>EUSTACHE</speaker>
 <p>Quel profit y aurois-je à le dire s’il n’estoit vray ? Au demeurant, Basile, se
 deffiant de pouvoir entrer facilement en la bonne grace de Louyse, m’a prié de
 faire ce qui seroit en moy pour luy faire avoir Geneviefve à femme, et de vous
 en parler en sa faveur, pour la familiarité que vous avez avec Louyse.
 </p>
 </sp>
 <sp who="Girard">
 <speaker>GIRARD</speaker>
 <p>Vrayement, il merite qu’on luy face plaisir. Laissez-moy faire. J’espere
 qu’avant qu’il soit nuict nous aurons mis ses amours en bon train. Mais j’ay
 peur qu’on ne le trouve gueres bon de nous, et qu’en ce fait mesmes il nous ayt
 un peu bravez.
 </p>
 </sp>
 <sp who="Eustache">
 <speaker>EUSTACHE</speaker>
 <p>Il ne le voudroit pas avoir pensé seulement. Vous sçavez que toute l’affection
 que j’ay portée à Geneviefve n’estoit que pour obeir. Et puis j’ay sceu que
 Basile luy a fait l’amour plus d’un an devant moy.
 </p>
 </sp>
 <sp who="Girard">
 <speaker>GIRARD</speaker>
 <p>Si tout ce que tu me dis est vray, je t’absous de bien bon cœur de l’autre
 offense que tu as faicte, pourveu que Dieu te la veuille pardonner. Allons,
 pendant que la chose est toute fresche, trouver Louyse pour voir si elle est
 encores courroucée.
 </p>
 </sp>
 <sp who="Eustache">
 <speaker>EUSTACHE</speaker>
 <p>Je le veux bien. Allez devant ; je vous suyvray d’assez loing afin de voir
 quelle mine elle tiendra à l’aborder. Et puis quand elle sera bien en colere,
 je sortiray de mon embuche. Tenez, la voyla qui sort de chez Monsieur
 Bartole.
 </p>
 </sp>
 <sp who="Girard">
 <speaker>GIRARD</speaker>
 <p>Je la voy bien. Retire-toy un peu arriere.</p>
 </sp>
 </div>
 <div type="scene" n="6">
 <head>Scène VI</head>
 <stage type="castList">LOUYSE, ALFONSE, GIRARD, EUSTACHE.</stage>
 <sp who="Louyse">
 <speaker>LOUYSE</speaker>
 <p>Voyla grand cas. Tous, tant que vous estes à qui je conte ma fortune, me
 conseillez de ne le mettre point en procès et accepter le party que l’on me
 presente. Mais vous avez beau faire, je ne vous croiray pour ce coup.
 </p>
 </sp>
 <sp who="Alfonse">
 <speaker>ALFONSE</speaker>
 <p>Ma seur, ma seur, il fait bon croire conseil et non sa propre teste. Quant à
 moy, d’autant que le fait me touche aussi bien qu’à vous, je vous conseille en
 saine conscience, comme je voudrois que l’on fist en mon endroit si la fortune
 m’estoit advenue, dont je prie Dieu me vouloir garder.
 </p>
 </sp>
 <sp who="Louyse">
 <speaker>LOUYSE</speaker>
 <p>Vous dites autrement que ne pensez, et estes bien aise de vous en laver les
 mains, de peur d’avoir la male grace de Girard.
 </p>
 </sp>
 <sp who="Alfonse">
 <speaker>ALFONSE</speaker>
 <p>Je ne vous conseillerois pas d’accorder avec luy si je ne voyois qu’il se
 soumet à la raison, vous baillant par maniere de dire la carte blanche. Et
 quand vous vous serez consumée à plaider l’espace de trois ou quatre ans, je ne
 voy point que vous en puissiez avoir meilleure raison que celle qu’il vous
 offre. Au demourant, j’ay tousjours ouy dire que l’on ne sçauroit avoir trop
 d’amis. Voyla Girard. Je croy qu’il nous vient trouver. Avisez, je vous prie, à
 le contenter.
 </p>
 </sp>
 <sp who="Girard">
 <speaker>GIRARD</speaker>
 <p>Et bien, ma commere, vous plaist-il pas que nous demourions bons amis ?</p>
 </sp>
 <sp who="Louyse">
 <speaker>LOUYSE</speaker>
 <p>Quant à moy, je ne vous hay point. Mais que Eustache s’asseure bien n’avoir
 affaire à une gruë.
 </p>
 </sp>
 <sp who="Girard">
 <speaker>GIRARD</speaker>
 <p>Mais, ma commere, c’est un jeune homme. Il luy faut pardonner ; il n’y
 retornera plus.
 </p>
 </sp>
 <sp who="Louyse">
 <speaker>LOUYSE</speaker>
 <p>Saint-Jean, je l’en garderay bien ! Car je le mettray en lieu d’où je
 respondray bien de luy !
 </p>
 </sp>
 <sp who="Girard">
 <speaker>GIRARD</speaker>
 <p>Dites-vous ? N’avez-vous autrement pitié de celuy qui a pensé estre vostre
 gendre ? Vrayement, vous luy ferez tort, et ne sçay homme qui luy voulust
 donner par cy-après sa fille en mariage.
 </p>
 </sp>
 <sp who="Louyse">
 <speaker>LOUYSE</speaker>
 <p>Aussi ne sera-il en ceste peine si la justice regne à Paris.</p>
 </sp>
 <sp who="Girard">
 <speaker>GIRARD</speaker>
 <p>Ma commere, touchez là. Pardonnez-luy et il vous pardonnera les injures que
 vous luy avez dites.
 </p>
 </sp>
 <sp who="Louyse">
 <speaker>LOUYSE</speaker>
 <p>Où pensez-vous estre arrivé ? Il ne vous suffit pas d’avoir deshonoré ma
 maison, encores vous vous en moquez.
 </p>
 </sp>
 <sp who="Girard">
 <speaker>GIRARD</speaker>
 <p>Je vous promets ma foy que je suis bien marry qu’il ne vous plaist rentrer en
 grace avec luy. Car je suis seur que s’il sçait ce que vous avez dit de luy et
 que l’ayez menacé de le mettre en prison, il ne voudra jamais ouïr parler de
 vostre fille.
 </p>
 </sp>
 <sp who="Louyse">
 <speaker>LOUYSE</speaker>
 <p>Non, non, aussi bien n’est-ce pas pour luy ! Et par la mercy Dieu, puisque vous
 parlez des grosses dents, avant qu’il soit demie-heure d’icy, il sera en une
 basse fosse !
 </p>
 </sp>
 <sp who="Alfonse">
 <speaker>ALFONSE</speaker>
 <p>Girard, je vous estimois homme de bien et entier, mais je vous cognois
 maintenant pour un homme double ! Ne m’aviez-vous pas dit tantost que vous
 vouliez que Eustache espousast ma niesce à quelque pris que ce fust ?
 </p>
 </sp>
 <sp who="Girard">
 <speaker>GIRARD</speaker>
 <p>Il est vray, mais je ne sçavois pas son vouloir. Depuis, il m’a dit qu’il n’en
 voudroit pour tout l’or du monde.
 </p>
 </sp>
 <sp who="Alfonse">
 <speaker>ALFONSE</speaker>
 <p>Comment avez-vous peu parler à luy ?</p>
 </sp>
 <sp who="Girard">
 <speaker>GIRARD</speaker>
 <p>Demandez-luy. Le voyla qui vient à nous.</p>
 </sp>
 <sp who="Louyse">
 <speaker>LOUYSE</speaker>
 <p>Vierge de grace ! Comment a-il peu sortir ?</p>
 </sp>
 <sp who="Eustache">
 <speaker>EUSTACHE</speaker>
 <p>Madame, je prie à Dieu qu’il vous garde de mal. J’ay esté adverty que vous avez
 opinion que j’avois fait tort à vostre fille. Cela a esté cause que je vous
 suis venu trouver pour m’en purger.
 </p>
 </sp>
 <sp who="Louyse">
 <speaker>LOUYSE</speaker>
 <p>Meschant desloyal ! Osez-vous bien vous presenter devant moy après m’avoir
 faict un tel tort ? Au larron, mes amis ! Prenez ce volleur !
 </p>
 </sp>
 <sp who="Eustache">
 <speaker>EUSTACHE</speaker>
 <p>Tout beau, Madame, tout beau. Aprenez à parler autrement, car de tout ce que
 vous venez de dire, il n’en est rien.
 </p>
 </sp>
 <sp who="Louyse">
 <speaker>LOUYSE</speaker>
 <p>Que t’avois-je faict, meschant, pour me jouer un si lasche tour ? Mais qui t’a
 ouvert la porte ? Il faut bien que ce ayt esté ceste meschante carogne de
 Perrette.
 </p>
 </sp>
 <sp who="Eustache">
 <speaker>EUSTACHE</speaker>
 <p>Madame, personne n’avoit que faire de m’ouvrir, puisque je n’y estois pas
 entré.
 </p>
 </sp>
 <sp who="Louyse">
 <speaker>LOUYSE</speaker>
 <p>Ne t’ay-je pas enfermé dans ma salle il y a environ une bonne heure et demie
 ?
 </p>
 </sp>
 <sp who="Eustache">
 <speaker>EUSTACHE</speaker>
 <p>Vous resvez, ou bien vous me prenez pour un autre, car je n’ay bougé de la
 maison.
 </p>
 </sp>
 <sp who="Louyse">
 <speaker>LOUYSE</speaker>
 <p>Mon frere, qu’est-ce à dire cecy ? Voyla Eustache que je pensois avoir enfermé
 estroitement, et si il ne porte plus l’habit qu’il avoit tantost.
 </p>
 </sp>
 <sp who="Alfonse">
 <speaker>ALFONSE</speaker>
 <p>Regardez bien que vous ne vous abusiez. Je vous conseille de faire un tour
 jusques en vostre salle pour voir si vostre prisonnier y est encores.
 </p>
 </sp>
 <sp who="Louyse">
 <speaker>LOUYSE</speaker>
 <p>C’est bien dit. Cependant que j’y vay, je vous prie, entretenez Girard et son
 fils.
 </p>
 </sp>
 <sp who="Alfonse">
 <speaker>ALFONSE</speaker>
 <p>Messieurs, ne prenez pas garde à ce que dit ma sœur. C’est une femme
 soupçonneuse et qui s’esmeut aussitost qu’il luy passe une mouche devant le
 nez. Au demourant, elle est bien du meilleur naturel du monde quand elle a
 passé sa colere.
 </p>
 </sp>
 <sp who="Girard">
 <speaker>GIRARD</speaker>
 <p>Je la cognois telle que vous me la despeignez. Aussi n’ay-je pas deliberé de
 prendre pied à ses parolles.
 </p>
 </sp>
 <sp who="Eustache">
 <speaker>EUSTACHE</speaker>
 <p>Mais cependant elle nous fait grand tort de me soupçonner d’avoir eu affaire
 avec sa fille.
 </p>
 </sp>
 <sp who="Alfonse">
 <speaker>ALFONSE</speaker>
 <p>Cela n’empeschera pas que nous n’achevions ce que nous avons desja si bien
 encommencé.
 </p>
 </sp>
 <sp who="Eustache">
 <speaker>EUSTACHE</speaker>
 <p>Vous me pardonnerez, s’il vous plaist. Jamais Geneviefve ne me sera rien, et
 pour cause.
 </p>
 </sp>
 <sp who="Girard">
 <speaker>GIRARD</speaker>
 <p>Vous voyez comme il ne tient pas à moy et si ce que je vous disois est vray.
 Mais voyla vostre sœur qui revient. Et bien, ma commere, est-ce mon fils qui
 vous a offencé ?
 </p>
 </sp>
 <sp who="Louyse">
 <speaker>LOUYSE</speaker>
 <p>Seigneur Girard, il me desplaist de vous avoir tenu de si fascheux propos. Mais
 je croy que vous serez plus raisonnable que moy, et que vous me pardonnerez
 plustost la faute que j’ay faite que je n’ay voulu pardonner à vostre fils
 celle qu’il n’avoit pas faite.
 </p>
 </sp>
 <sp who="Girard">
 <speaker>GIRARD</speaker>
 <p>Faictes-moy ce bien de me dire qui est celuy que vous avez surpris avec vostre
 fille.
 </p>
 </sp>
 <sp who="Louyse">
 <speaker>LOUYSE</speaker>
 <p>C’est une jeune femme de le ruë Saint-Denis habillée en homme, que je cognois
 aucunement pour avoir autrefois acheté de la marchandise en sa boutique.
 </p>
 </sp>
 <sp who="Alfonse">
 <speaker>ALFONSE</speaker>
 <p>Mais quelle excuse prent-elle d’estre venue voir ma niece en accoustrement
 d’homme ?
 </p>
 </sp>
 <sp who="Louyse">
 <speaker>LOUYSE</speaker>
 <p>Elle ne m’a dit autre chose, sinon que son mary la traite mal, à cause d’une
 garse qu’il entretient icy près. De quoy se voulant esclarcir et le voulant
 surprendre sur le fait, a pris une porte pour l’autre. Et ayant trouvé ma
 maison ouverte, y est entrée en deliberation de bien crier après son mary si
 elle l’y eust trouvé. Depuis, ayant recognu ma fille, elle est entrée en
 discours avec elle jusques à l’heure que je les ay surpris ensemble.
 </p>
 </sp>
 <sp who="Girard">
 <speaker>GIRARD</speaker>
 <p>Voyla une plaisante farce. Mais quand tout est bien consideré, il ne se faut
 gueres esmerveiller qu’une femme s’abille en homme en ceste ville, pour la
 liberté qu’elles y ont. J’ay tousjours ouy dire que Paris estoit le purgatoire
 des plaideurs, l’enfer des mules et le paradis des femmes.
 </p>
 </sp>
 <sp who="Louyse">
 <speaker>LOUYSE</speaker>
 <p>S’il vous plaist d’entrer, vous verrez que je dis vray.</p>
 </sp>
 <sp who="Girard">
 <speaker>GIRARD</speaker>
 <p>Nous le croyons bien sans y aller voir, et n’en est point besoin pour ceste
 heure. Adieu, Madame.
 </p>
 </sp>
 <sp who="Louyse">
 <speaker>LOUYSE</speaker>
 <p>Adieu, Messieurs. Mon frere, entrons en la maison pour mettre ordre un peu à
 noz affaires.
 </p>
 </sp>
 <sp who="Alfonse">
 <speaker>ALFONSE</speaker>
 <p>Je le veux bien. Passez devant.</p>
 </sp>
 </div>
 </div>
 <div type="act" n="V">
 <head>ACTE V</head>
 <div type="scene" n="1">
 <head>Scène I</head>
 <stage type="castList">ANTOINE, BASILE, FRANÇOISE.</stage>
 <sp who="Antoine">
 <speaker>ANTOINE</speaker>
 <p>J’ay fait comme je pense près de deux lieuës depuis une heure par ceste ville
 pour trouver Françoise, mais au diable si je l’ay peu jamais rencontrer. J’ay
 esté en son logis, où j’ay trouvé une petite fille qui m’a dit qu’elle estoit
 allée ouïr le salut au Saint-Esprit. Où je suis allé en toute diligence,
 pensant l’y trouver, mais elle n’y estoit pas. De là j’ay esté à Saint-Jean,
 Saint-Gervays, Saint-Paul, Saint-Antoine, l’Ave-Maria, pour voir si je la
 trouverois, d’autant qu’elle est plus souvent aux eglises qu’à sa maison.
 Après, j’ay passé par les Blancs-Manteaux, les Billetes, Sainte-Croix, et m’en
 suis venu à Saint-Merry, Saint-Jacques, Saint-Eustache, Saint-Germain, et
 autres eglises et lieux de devotion. Mais jamais je n’ay trouvé personne qui
 m’en peust dire certaines nouvelles. Voyla que c’est. Quand on a affaire des
 personnes on n’en peut finer, mais quand l’on n’en a que faire on ne les
 rencontre que trop. Je ne sçay que je diray à mon maistre d’avoir si mal
 employé le temps. Mais le voyla qui vient au grand pas vers moy. Il faut
 trouver quelque bourde pour l’apaiser.
 </p>
 </sp>
 <sp who="Basile">
 <speaker>BASILE</speaker>
 <p>Antoine, où as-tu tant musé toute ceste aprèsdisnée ?</p>
 </sp>
 <sp who="Antoine">
 <speaker>ANTOINE</speaker>
 <p>Monsieur, j’ay esté chercher Françoise, et voyant que je ne la trouvois point,
 je me mis à espier icy-autour si je verrois rien qui vous peust nuire ou à
 Geneviefve, pour vous en advertir.
 </p>
 </sp>
 <sp who="Basile">
 <speaker>BASILE</speaker>
 <p>Tu as bien fait. Mais dy-moy : que me conseilles-tu de faire ?</p>
 </sp>
 <sp who="Antoine">
 <speaker>ANTOINE</speaker>
 <p>Monsieur, si j’avois affaire de conseil, je vous en voudrois demander, et me
 semble que vous qui en donnez aux autres en pouvez bien retenir pour vous, sans
 aller ailleurs aux empruns.
 </p>
 </sp>
 <sp who="Basile">
 <speaker>BASILE</speaker>
 <p>Ne sçais-tu pas bien que nous voyons bien les fautes de nostre voisin, mais
 nous sommes aveugles aux nostres ? Comment pourrois-je donc bien me resoudre en
 ce faict d’amour, qui me touche de si près, veu mesmes que l’on ne peint amour
 aveugle pour autre cause, sinon pour monstrer que ceux qui ayment ne sçavent le
 plus souvent ce qu’ils font, où ils vont ne ce qu’ils disent.
 </p>
 </sp>
 <sp who="Antoine">
 <speaker>ANTOINE</speaker>
 <p>Cela est bien certain. Mais aussi je croy que l’amour n’a point tant aveuglé
 vostre esprit qu’il ne vous ayt laissé l’usage de la raison pour vous conduire
 en vos affaires, et puis la jouyssance vous doit avoir mis en repos de
 conscience. Toutefois, si vous avez desir de prendre conseil, voyla Madame
 Françoise qui vient vers nous, laquelle pour son aage et l’experience au fait
 d’amours, vous en pourra departir plus que ne pourroit faire un pauvre jeune
 garson ignorant comme moy.
 </p>
 </sp>
 <sp who="Basile">
 <speaker>BASILE</speaker>
 <p>Allons donc au-devant d’elle. Bonsoir, Madame Françoise.</p>
 </sp>
 <sp who="Françoise">
 <speaker>FRANÇOISE</speaker>
 <p>Bon vespre, Monsieur. Je suis bien aise de vous avoir trouvé, pour vous conter
 des nouvelles que j’ay aprises, toutes fresches.
 </p>
 </sp>
 <sp who="Basile">
 <speaker>BASILE</speaker>
 <p>Qu’y a-il de nouveau ?</p>
 </sp>
 <sp who="Françoise">
 <speaker>FRANÇOISE</speaker>
 <p>Je vous veux bien advertir que vos affaires iroient fort bon train, n’estoit
 une chose. Sachez doncques que je viens du logis de Louyse, où j’ay trouvé la
 femme du sire Thomas habillée en homme. Et tout à l’heure je me suis imaginée
 qu’il y avoit là de vostre invention, et que vous l’aviez supposée en vostre
 place. Ainsi que peu après j’ay sceu de Geneviefve, qui, m’ayant tirée à part,
 m’a tout conté, et qui plus est m’a dit que vous l’aviez espousée. Est-il pas
 vray ?
 </p>
 </sp>
 <sp who="Basile">
 <speaker>BASILE</speaker>
 <p>Ouy, graces à Dieu.</p>
 </sp>
 <sp who="Françoise">
 <speaker>FRANÇOISE</speaker>
 <p>Peu après, je me suis mise à deviser avec Louyse et son frere, taschant
 tousjours de vous mettre sur les rancs. Mais aussitost que je vous ay eu nommé,
 Louyse m’a renvoyée bien loing, jurant ses grans dieux qu’elle aymeroit mieux
 estre morte que vous fussiez son gendre. Quand j’ay veu qu’elle estoit si fort
 en colere, je n’ay plus rien voulu dire touchant vostre faict. Mais changeant
 de propos, nous nous sommes mis à deviser de plusieurs choses, et allant de fil
 en eguille l’on est venu à faire mention du Capitaine Rodomont. Tout aussitost
 elle a commencé à dire que ce seroit bien le cas de sa fille, et qu’elle luy en
 vouloit faire parler dès aujourd’huy.
 </p>
 </sp>
 <sp who="Basile">
 <speaker>BASILE</speaker>
 <p>Mon Dieu, que me dites-vous !</p>
 </sp>
 <sp who="Françoise">
 <speaker>FRANÇOISE</speaker>
 <p>Aussitost qu’elle a eu lasché la parolle, j’ay trouvé moyen de le redire à
 Geneviefve, qui s’estoit retirée en sa chambre. Mais la pauvre fille, ne
 pouvant dissimuler la douleur qu’elle sentoit de si fascheuses nouvelles, s’est
 mise à pleurer avec telle abondance de larmes que j’en ay eu très grande
 pitié.
 </p>
 </sp>
 <sp who="Basile">
 <speaker>BASILE</speaker>
 <p>O Dieu, comment pourrois-je jamais recognoistre ceste constante amitié ? Non,
 non, je suis resolu de perdre la vie ou d’arracher celle de ce glorieux
 capitaine, et serois un lasche poltron si je faisois autrement !
 </p>
 </sp>
 <sp who="Françoise">
 <speaker>FRANÇOISE</speaker>
 <p>Monsieur, vous avez grand tort de faire une telle deliberation, pardonnez-moy
 si je le vous dis. Ne voyez-vous pas bien que si Rodomont meurt par vostre main
 vous augmentez tousjours les difficultez, et faites que Louyse vous hayra comme
 la peste ? Estant mesmes en danger de perdre avec la vie le bien qui ne vous
 peut eschaper, comme l’ayant conquis avec si grand heur. Faites, si vous m’en
 croyez, de deux choses l’une. Trouvez le moyen de faire vostre paix avec
 Louyse, ou faites en sorte que le capitaine sache ce qui s’est passé entre vous
 et Geneviefve. Voyla le seul moyen de luy faire laisser la poursuite en
 laquelle il est si chaud.
 </p>
 </sp>
 <sp who="Basile">
 <speaker>BASILE</speaker>
 <p>Je suis plus marry du mal que Geneviefve endure à mon occasion que je ne suis
 de ce que vous dites qu’on la veut donner à ce mangefer. Car je pense que
 malaisement il pourra entendre à se marier, maintenant qu’il tient garnison
 dans le chasteau de Saint-Prix.
 </p>
 </sp>
 <sp who="Françoise">
 <speaker>FRANÇOISE</speaker>
 <p>Dites-vous ? Et bien, voyla desja bon commencement. Il ne se faut
 desesperer.
 </p>
 </sp>
 <sp who="Basile">
 <speaker>BASILE</speaker>
 <p>J’ay, Dieu mercy, bon espoir de venir au bout de mes desseins, mais je voudrois
 bien avoir consolé ceste pauvre fille. Je m’en vay voir si je pourray parler à
 elle, vienne qui plante.
 </p>
 </sp>
 <sp who="Françoise">
 <speaker>FRANÇOISE</speaker>
 <p>Regardez-y bien à deux fois, et que pour un mal vous ne luy en donniez deux.
 Toutefois, je vous conseille de vous y acheminer, puisque voyla Louyse qui en
 sort avec son frere. Retirons-nous un peu de quartier, de peur qu’elle ne nous
 voye.
 </p>
 </sp>
 </div>
 <div type="scene" n="2">
 <head>Scène II</head>
 <stage type="castList">LOUYSE, ALFONSE.</stage>
 <sp who="Louyse">
 <speaker>LOUYSE</speaker>
 <p>Je vous dis que je ne suis point bien edifiée de ceste masquarade, et ne suis
 guere aise que ceste belle Madame Alix, que nous avons fait sortir par l’huys
 de derriere, soit venue voir ma fille.
 </p>
 </sp>
 <sp who="Alfonse">
 <speaker>ALFONSE</speaker>
 <p>Quant à moy, je ne sçay qu’en penser. Toutefois, elle me semble d’assez bonne
 sorte. Au pis aller, quand elle seroit la plus desbauchée de Paris, si ne
 pourroit-elle avoir fait grande playe à l’honneur de ma niepce.
 </p>
 </sp>
 <sp who="Louyse">
 <speaker>LOUYSE</speaker>
 <p>Je ne sçay. Ne vous souvient-il point que Maistre Damian nostre medecin nous
 disoit dernierement qu’il y avoit des hommes qui avoient les deux sexes, et les
 nommoit, ce me semble, garsons-fillettes et barbes-fleuries ?
 </p>
 </sp>
 <sp who="Alfonse">
 <speaker>ALFONSE</speaker>
 <p>Vous voulez dire hermafrodites. Je ne croy pas que Dame Alix soit de ce nombre,
 mais vous faites bien en ce cas icy de craindre et de prendre tousjours les
 choses au pire.
 </p>
 </sp>
 <sp who="Louyse">
 <speaker>LOUYSE</speaker>
 <p>Voyla pourquoy je suis bien deliberée de marier ma fille à ce capitaine qui luy
 fait la court, et qui a le bruit d’avoir beaucoup de bien, avant que le monde
 soit abruvé de ceste histoire. Je sçay que Girard est de ses amis, et partant
 allons le trouver pour luy en faire porter la parolle.
 </p>
 </sp>
 <sp who="Alfonse">
 <speaker>ALFONSE</speaker>
 <p>Je ne trouve pas bon que Girard s’en mesle.</p>
 </sp>
 <sp who="Louyse">
 <speaker>LOUYSE</speaker>
 <p>Pourquoy ?</p>
 </sp>
 <sp who="Alfonse">
 <speaker>ALFONSE</speaker>
 <p>Pour autant qu’il vous en a prié autrefois pour son fils, et j’aurois peur que
 maintenant il vous fist un faux bon et qu’il la voulust encores faire avoir à
 Eustache.
 </p>
 </sp>
 <sp who="Louyse">
 <speaker>LOUYSE</speaker>
 <p>J’ay bien pensé à ce que vous dites, mais quand bien il la voudroit retenir
 pour Eustache, je n’en serois pas trop marrie. Au reste, je le pense tant homme
 de bien et tant de mes amys, qu’il taschera à faire que Rodomont espouse
 Geneviefve, s’il voit que son fils n’en vueille point.
 </p>
 </sp>
 <sp who="Alfonse">
 <speaker>ALFONSE</speaker>
 <p>Vous voulez dire que vous avez deux cordes en vostre arc. Ce n’est pas trop mal
 avisé. Entrons en sa maison, puisque la porte est ouverte.
 </p>
 </sp>
 </div>
 <div type="scene" n="3">
 <head>Scène III</head>
 <stage type="castList">FRANÇOISE, BASILE, PERRETTE, GENEVIEFVE.</stage>
 <sp who="Françoise">
 <speaker>FRANÇOISE</speaker>
 <p>Et bien, que vous en semble ? Vous voyez maintenant si j’ay dit vray.</p>
 </sp>
 <sp who="Basile">
 <speaker>BASILE</speaker>
 <p>Hastons-nous pendant que la commodité se presente et qu’il fait desja assez
 obscur. Antoine, fais le guet cependant que je vay heurter à la porte. Tic,
 toc, tac.
 </p>
 </sp>
 <sp who="Perrette">
 <speaker>PERRETTE</speaker>
 <p>Qui est là ?</p>
 </sp>
 <sp who="Basile">
 <speaker>BASILE</speaker>
 <p>Perrette, m’amie, je te prie, ouvre-moy la porte.</p>
 </sp>
 <sp who="Perrette">
 <speaker>PERRETTE</speaker>
 <p>Est-ce vous, Monsieur ? Mananda, je suis bien marrie que je ne puis. Madame a
 emporté la clef.
 </p>
 </sp>
 <sp who="Basile">
 <speaker>BASILE</speaker>
 <p>N’y a-il point de moyen de parler à ta maistresse ?</p>
 </sp>
 <sp who="Perrette">
 <speaker>PERRETTE</speaker>
 <p>Si a bien, mais ce ne sera que par ceste fenestre.</p>
 </sp>
 <sp who="Basile">
 <speaker>BASILE</speaker>
 <p>Ce m’est tout un, pourveu que je puisse avoir l’heur de la voir et luy dire
 trois ou quatre mots.
 </p>
 </sp>
 <sp who="Perrette">
 <speaker>PERRETTE</speaker>
 <p>Ayez donc un peu de patience que je l’aille querir en sa chambre, où elle s’est
 retirée pour pleurer et gouverner ses pensées mieux à son aise.
 </p>
 </sp>
 <sp who="Basile">
 <speaker>BASILE</speaker>
 <p>Despesche-toy. O que je suis un homme miserable d’avoir esté cause que ceste
 pauvre fille soit tombée en la male grace de sa mere, pour aymer trop
 ardamment. Il ne sera jamais en ma puissance, quand je vivrois jusques à la fin
 du monde et que je possederois tous les honneurs et richesses de l’univers,
 d’acquiter la centiesme partie de l’obligation qu’elle a sur moy, si ce n’est
 qu’il luy plaise de prendre pour argent contant ma bonne volonté et le ferme
 amour que je luy porte. Lequel je sens d’heure en heure croistre dans mon cœur
 et avec ses traits d’or y engraver en cent endrois le beau pourtrait de ma
 belle Geneviefve. O Dieu, que je fus abusé quand j’ay pensé que ma passion
 amoureuse prendroit quelque relasche par la jouyssance, tout ainsi que la faim
 s’apaise par les viandes, la soif par le boire, et le froid par un beau grand
 feu. Au contraire, ayant descouvert tant de beautez et douceurs, auparavant
 incognues à mes sens, je brule maintenant d’un ardent desir de les posseder,
 lequel ne me laisse en repos pour la crainte que j’ay qu’on ne me les ravisse.
 Ainsi qu’un avaricieux qui, ayant peur qu’on ne luy derobe ses escus, passe et
 repasse cent fois en un jour autour du lieu où ils sont ensevelis. Et quand il
 en est absent, son cœur neantmoins ne laisse d’estre avec son thresor.
 </p>
 </sp>
 <sp who="Françoise">
 <speaker>FRANÇOISE</speaker>
 <p>Vrayment, vous avez grand tort de vous tourmenter de la sorte, maintenant que
 vous avez occasion de vous resjouir. Mais escoutez. Je l’entens venir.
 </p>
 </sp>
 <sp who="Basile">
 <speaker>BASILE</speaker>
 <p>O mes yeux, repaissez-vous goulument de ceste douce lumiere qui sort des siens,
 et vous, mes oreilles, escoutez attentivement ceste voix angelique, et ne
 perdez une seule parole de ceste belle bouche.
 </p>
 </sp>
 <sp who="Geneviefve">
 <speaker>GENEVIEFVE</speaker>
 <p>Perrette, il m’est advis que j’entens quelcun parler là-bas. Ouvre la
 fenestre.
 </p>
 </sp>
 <sp who="Basile">
 <speaker>BASILE</speaker>
 <p>Madame, je prie à Dieu qu’il vous veuille rendre contente.</p>
 </sp>
 <sp who="Geneviefve">
 <speaker>GENEVIEFVE</speaker>
 <p>Monsieur, je le prie qu’il luy plaise vous donner ce que vostre gentil cœur
 desire, car je seray assez content si vous l’estes.
 </p>
 </sp>
 <sp who="Basile">
 <speaker>BASILE</speaker>
 <p>Je suis maintenant assez content, puisque j’ay l’heur de vous voir. Mais
 aussitost que je vous auray perdu de veuë, je demeureray plus estonné et confus
 que celuy qui en une nuict d’hyver chemine par mauvais païs, le vent luy ayant
 estaint sa lumiere.
 </p>
 </sp>
 <sp who="Geneviefve">
 <speaker>GENEVIEFVE</speaker>
 <p>Si ce que vous dites est vray, je desire de pouvoir entrer dans vos yeux sans
 vous faire mal et y demeurer perpetuellement, à celle fin que vous soyez
 tousjours content, voyant devant vous celle qui ne vit d’autre viande que du
 souvenir de vos perfections.
 </p>
 </sp>
 <sp who="Basile">
 <speaker>BASILE</speaker>
 <p>Vous faites donc une maigre chere si vous vous repaissez seulement de mes
 perfections. Mais si vous eussiez dit de l’amour que je vous porte, je n’eusse
 lors craint de dire que vous ne sçauriez estre nourrie d’une viande plus
 exquise. Et m’en pouvez hardiment croire comme celuy qui ayme la plus belle et
 la plus gentille dame qui soit en l’univers.
 </p>
 </sp>
 <sp who="Geneviefve">
 <speaker>GENEVIEFVE</speaker>
 <p>Cela procede de vostre grande courtoisie, d’aymer ainsi celle qui tient à
 grande faveur de vous estre humble servante. Mais je puis dire aussi que vostre
 amour n’est point plus extreme que le mien. Et n’estoit que je crains
 d’offencer mon seigneur et maistre, je dirois que je ne pense pas estre aymée
 de la façon que je vous ayme.
 </p>
 </sp>
 <sp who="Basile">
 <speaker>BASILE</speaker>
 <p>Madame, quant est de l’amour que je vous porte, je dis que vous devez estre
 plus asseurée de mon amour que moy du vostre, d’autant que vostre beauté est
 suffisante non seulement d’attirer les hommes à soy, mais elle peut forcer
 mesmes les bestes les plus cruelles. D’autre costé, vous sçavez comme je vous
 suis obligé, principallement pour les recentes faveurs que de vostre grace vous
 m’avez departies. Mais, je vous prie, comment puis-je estre asseuré d’estre
 justement aymé de vous, n’ayant chose en moy qui merite d’arrester vostre
 affection, et n’ayant jusques icy fait chose qui vous puisse exciter à m’aymer
 ? Combien que à la verité je pense estre assez bien voulu de vous, tant pour
 vostre douceur et gentillesse que pour l’envie que vous sçavez que j’ay de
 m’employer à vostre service quand l’occasion se presentera, et qu’il vous
 plaira m’honorer de vos commandemens.
 </p>
 </sp>
 <sp who="Geneviefve">
 <speaker>GENEVIEFVE</speaker>
 <p>Mon grand amy, je vous remercie bien humblement de ceste offre si liberale.
 Seulement, je vous prie sur tous les plaisirs que vous me voudriez faire de
 parler à ma mere le plus tost que vous pourrez, ou luy faire parler par voz
 parens et amys, et mettre ordre que le mariage de Rodomont et de moy ne se
 face.
 </p>
 </sp>
 <sp who="Basile">
 <speaker>BASILE</speaker>
 <p>Je le feray, n’en ayez doute. Cependant, je vous prie de ne vous contrister de
 chose que vous oyez. J’espere mettre si bon ordre à tout, que ce beau balafré,
 au lieu de vous, ne trouvera que du vent entre ses bras. Au demeurant, vous
 n’avez occasion de craindre que vostre mere luy en parle, maintenant qu’il est
 prisonnier en la Conciergerie ou au Chastelet, que je ne mente.
 </p>
 </sp>
 <sp who="Geneviefve">
 <speaker>GENEVIEFVE</speaker>
 <p>Mon Dieu, que vous me faictes aise de me dire telles nouvelles ! Mais en
 estes-vous bien asseuré ?
 </p>
 </sp>
 <sp who="Basile">
 <speaker>BASILE</speaker>
 <p>Je l’y ay veu mener par trois sergens, qui l’ont pris ceste aprèsdisnée près de
 vostre logis, un peu devant que je vous eusse espousée.
 </p>
 </sp>
 <sp who="Geneviefve">
 <speaker>GENEVIEFVE</speaker>
 <p>Monsieur, excusez-moy si je ne vous puis tenir plus long propos. Je croy que ma
 mere reviendra incontinent, car elle n’est allée loing.
 </p>
 </sp>
 <sp who="Basile">
 <speaker>BASILE</speaker>
 <p>Je serois bien marri qu’elle m’eust veu parler à vous avant que ce trouble-cy
 soit appaisé. Adieu, Madame.
 </p>
 </sp>
 <sp who="Geneviefve">
 <speaker>GENEVIEFVE</speaker>
 <p>Adieu, Monsieur. Je vous prie de vous souvenir de la promesse que vous m’avez
 faicte. Perrette, ferme la fenestre.
 </p>
 </sp>
 <sp who="Basile">
 <speaker>BASILE</speaker>
 <p>Madame Françoise, nous avons assez esté en ce lieu.</p>
 </sp>
 <sp who="Françoise">
 <speaker>FRANÇOISE</speaker>
 <p>Retirons-nous en mon logis.</p>
 </sp>
 <sp who="Basile">
 <speaker>BASILE</speaker>
 <p>Je le veux bien. Antoine, je te prie de ne bouger d’icy et de prendre garde
 soigneusement à ce que tu verras ou entendras dire de moy.
 </p>
 </sp>
 </div>
 <div type="scene" n="4">
 <head>Scène IIII</head>
 <stage type="castList">RODOMONT, NIVELET, ANTOINE.</stage>
 <sp who="Rodomont">
 <speaker>RODOMONT</speaker>
 <p>Que j’endure une telle bravade ? Il sera donc dit qu’un petit bourgeois de
 Paris ayt parlé tant au desavantage d’un tel homme que moy ? Et non seulement
 mal parlé, mais qui plus est luy ayt volé sa maistresse ? Non, non, il me
 coustera plustost la vie que je n’en aye la raison ! Mais avant que je meure,
 je suis seur que ma Flamberge fera un bel eschec, abatant plus de testes qu’un
 faucheur ne fait d’herbes au moys de juing. Nivelet !
 </p>
 </sp>
 <sp who="Nivelet">
 <speaker>NIVELET</speaker>
 <p>Plaist-il, Monsieur ?</p>
 </sp>
 <sp who="Rodomont">
 <speaker>RODOMONT</speaker>
 <p>Vas-t’en querir ma rondache et mon casquet, car je veux entrer de cul et de
 teste chez Louyse et enlever Geneviefve ! Que si elle ne veut venir d’amitié,
 je veux mettre le feu au logis et brusler toute la ruë, voire, pardieu, la
 moytié de Paris ! Et puis après, j’iray trouver ce galant de Basile pour le
 hascher plus menu que chair à pasté, tant que les fourmis en puissent aisément
 emporter chacun leur lopin.
 </p>
 </sp>
 <sp who="Antoine">
 <speaker>ANTOINE</speaker>
 <p>Ho, le mauvais ! Il tuera tantost un peigne pour un mercier.</p>
 </sp>
 <sp who="Nivelet">
 <speaker>NIVELET</speaker>
 <p>Il seroit donc bon que vous eussiez compagnie pour vous seconder.</p>
 </sp>
 <sp who="Rodomont">
 <speaker>RODOMONT</speaker>
 <p>Tu as raison. Cours-t’en au corps de garde du Louvre et dis au corporal que je
 luy prie de m’envoyer trois ou quatre harquebusiers et autant de mousquetaires
 pour me faire compagnie en un affaire qui importe au service du roy.
 </p>
 </sp>
 <sp who="Antoine">
 <speaker>ANTOINE</speaker>
 <p>Pardieu, si vous y venez on vous chargera de bois comme un asne.</p>
 </sp>
 <sp who="Nivelet">
 <speaker>NIVELET</speaker>
 <p>Il me semble que vous vous mettez en grand danger sans propos ny apparence.
 N’avez-vous pas bien ouy que Basile se vantoit d’avoir espousé Geneviefve ?
 Voudriez-vous bien ravir une femme à son mary ? Ce seroit assez pour vous
 ruiner.
 </p>
 </sp>
 <sp who="Rodomont">
 <speaker>RODOMONT</speaker>
 <p>Tu dis vray. Ne bouge d’icy pour ceste heure. Je suis d’advis de remettre
 l’assaut à demain sur la diane.
 </p>
 </sp>
 <sp who="Antoine">
 <speaker>ANTOINE</speaker>
 <p>Vous faites que sage.</p>
 </sp>
 <sp who="Rodomont">
 <speaker>RODOMONT</speaker>
 <p>Mais que dira-t-on quand on sçaura que j’ay esté ainsi moqué ?</p>
 </sp>
 <sp who="Nivelet">
 <speaker>NIVELET</speaker>
 <p>Qui le dira, je vous prie, si vous-mesmes ne le dites ? Mais je sçay bien que
 vous n’avez garde. Vous voudriez plustost faire acroire d’avoir tué une
 douzaine d’hommes que de confesser d’avoir esté bravé.
 </p>
 </sp>
 <sp who="Rodomont">
 <speaker>RODOMONT</speaker>
 <p>Je me trouve parfois assez bien de ton conseil, et pense qu’il ne sera pas trop
 mauvais pour ce coup.
 </p>
 </sp>
 <sp who="Nivelet">
 <speaker>NIVELET</speaker>
 <p>Vous ferez fort bien de me croire. Mais, je vous prie, seriez-vous bien si
 poltron que de prendre le reste de Basile ? Par ma foy, jamais je n’aurois
 bonne opinion de vous.
 </p>
 </sp>
 <sp who="Rodomont">
 <speaker>RODOMONT</speaker>
 <p>Penses-tu que Basile aye eu le pucelage de Geneviefve ?</p>
 </sp>
 <sp who="Nivelet">
 <speaker>NIVELET</speaker>
 <p>Doutez-vous d’une chose si claire ? Penseriez-vous bien qu’il eust esté si
 lasche que de faillir à l’assignation ? Et puis, vous avez ouï ce qu’ilz se
 disoient l’un à l’autre. Car vous estiez près d’eux sans qu’ilz vous peussent
 voir, tant à cause du temps obscur qu’il fait que à cause d’une charrete qui
 vous cachoit.
 </p>
 </sp>
 <sp who="Rodomont">
 <speaker>RODOMONT</speaker>
 <p>Qu’ilz te remercient hardiment du conseil que tu m’as donné. Car en la colere
 où j’estois, si j’eusse poursuyvi ma pointe j’eusse fait mourir cinq cens
 hommes pour le moins, lesquels peuvent bien dire ne tenir la vie après Dieu que
 de toy. Allons trouver Eustache. Puisque j’ay failly à mon entreprise, j’ay
 deliberé de faire comme luy et prendre le temps ainsi qu’il vient, sans plus
 m’embrouïller le cerveau de ces amoureuses passions.
 </p>
 </sp>
 <sp who="Nivelet">
 <speaker>NIVELET</speaker>
 <p>Si vous voulez parler à Girard, il m’est advis que le voila avec une femme et
 un autre homme.
 </p>
 </sp>
 <sp who="Rodomont">
 <speaker>RODOMONT</speaker>
 <p>S’il me voit, je parleray à luy. Sinon, je passeray outre.</p>
 </sp>
 </div>
 <div type="scene" n="5">
 <head>Scène V</head>
 <stage type="castList">GIRARD, LOUYSE, RODOMONT, ALFONSE, ANTOINE.</stage>
 <sp who="Girard">
 <speaker>GIRARD</speaker>
 <p>Quant à moy, je ne pense pas de pouvoir disposer le capitaine à espouser vostre
 fille, quelque mine qu’il face de l’aymer, et ne luy conseillerois, ny à vous
 aussi.
 </p>
 </sp>
 <sp who="Louyse">
 <speaker>LOUYSE</speaker>
 <p>Pourquoy donc, mon compere ? Ma fille ne vaut-elle pas bien ?</p>
 </sp>
 <sp who="Girard">
 <speaker>GIRARD</speaker>
 <p>Je n’en doute point, mais il me semble qu’elle ne seroit trop à son aise
 d’estre mariée à un homme qui possible ne la verroit quatre fois en un an. Vous
 sçavez qu’aussitost qu’il est bruit de guerre il est des premiers à cheval.
 </p>
 </sp>
 <sp who="Alfonse">
 <speaker>ALFONSE</speaker>
 <p>A la verité, je craindrois qu’il se fist brave des biens de ma niepce, et qu’il
 employast l’argent de son mariage à se monter.
 </p>
 </sp>
 <sp who="Louyse">
 <speaker>LOUYSE</speaker>
 <p>Si ay-je esté advertie de bonne part qu’il jouist pour le moins de quatre mille
 livres de rente.
 </p>
 </sp>
 <sp who="Girard">
 <speaker>GIRARD</speaker>
 <p>Je croy bien qu’il en jouiroit, et de plus, s’il ne devoit rien.</p>
 </sp>
 <sp who="Alfonse">
 <speaker>ALFONSE</speaker>
 <p>Sans mentir, il se voit peu souvent qu’un homme de sa condition n’aye affaire
 aux confreres de Saint-Mathieu.
 </p>
 </sp>
 <sp who="Girard">
 <speaker>GIRARD</speaker>
 <p>Je ne laisseray toutefois de luy en parler, si vous voulez.</p>
 </sp>
 <sp who="Louyse">
 <speaker>LOUYSE</speaker>
 <p>Je vous en prie bien humblement, et à cela je conoistray que nous sommes bons
 amys. Il me semble que le voyla. Au moins je le pense reconoistre à son laquais
 habillé de verd.
 </p>
 </sp>
 <sp who="Girard">
 <speaker>GIRARD</speaker>
 <p>Seigneur Rodomont, je suis bien aise de vous avoir trouvé, pour communiquer un
 affaire qui vous importe.
 </p>
 </sp>
 <sp who="Rodomont">
 <speaker>RODOMONT</speaker>
 <p>Comment, avez-vous eu des nouvelles que l’on va en Flandres à ce coup, ou en
 Portugal ?
 </p>
 </sp>
 <sp who="Girard">
 <speaker>GIRARD</speaker>
 <p>Je ne vous veux point parler de guerre, mais de paix. J’ay charge de sçavoir si
 vous avez desir de vous marier.
 </p>
 </sp>
 <sp who="Rodomont">
 <speaker>RODOMONT</speaker>
 <p>Je vous diray. Tous mes amys me le conseillent, et me disent qu’il est temps
 que j’y pense si je veux voir mes enfans avancez aux armes.
 </p>
 </sp>
 <sp who="Girard">
 <speaker>GIRARD</speaker>
 <p>Si vous voulez entendre à un bon parti que je sçay, j’espere de faire tant par
 mes journées que vous l’emporterez facilement.
 </p>
 </sp>
 <sp who="Rodomont">
 <speaker>RODOMONT</speaker>
 <p>Dites-moy donc qui c’est.</p>
 </sp>
 <sp who="Girard">
 <speaker>GIRARD</speaker>
 <p>Cognoissez-vous bien Madame Louyse que vous voyez icy presente ?</p>
 </sp>
 <sp who="Rodomont">
 <speaker>RODOMONT</speaker>
 <p>Ouy, vrayement, et vous asseure que je luy voudrois faire tout service.</p>
 </sp>
 <sp who="Louyse">
 <speaker>LOUYSE</speaker>
 <p>Monsieur, je vous en remercie bien humblement. Vous plaist-il pas vous couvrir
 ?
 </p>
 </sp>
 <sp who="Girard">
 <speaker>GIRARD</speaker>
 <p>Je croy aussi que vous cognoissez sa fille Geneviefve, ou je suis bien
 trompé.
 </p>
 </sp>
 <sp who="Rodomont">
 <speaker>RODOMONT</speaker>
 <p>Je la cognois pour une des plus belles de tout le quartier.</p>
 </sp>
 <sp who="Girard">
 <speaker>GIRARD</speaker>
 <p>C’est d’elle que je vous voulois parler, et si vous luy portez affection, comme
 je me suis laissé dire, je me fay fort de vous en faire bientost passer vostre
 envie.
 </p>
 </sp>
 <sp who="Rodomont">
 <speaker>RODOMONT</speaker>
 <p>Vous me faites plus d’honneur que je ne merite de me vouloir faire avoir une si
 belle femme, mais je suis d’une humeur bizarre qui ne simpatiseroit pas fort
 bien avec le sien. Partant, je vous prie de m’excuser si je n’y puis entendre
 pour ceste heure.
 </p>
 </sp>
 <sp who="Girard">
 <speaker>GIRARD</speaker>
 <p>Comment ? L’on m’avoit dit que vous perdiez les pieds pour son amour, et
 maintenant que vous estes en beau chemin pour en jouïr, vous reculez arriere.
 Il semble en bonne foy que vous craigniez la touche.
 </p>
 </sp>
 <sp who="Rodomont">
 <speaker>RODOMONT</speaker>
 <p>Sans mentir, je l’ay aymée pendant qu’elle estoit fille, d’aussi bonne amour
 que jamais gentilhomme ayma. Mais depuis que j’ay descouvert qu’un autre estoit
 le mieux venu en son endroit et qu’elle avoit laissé aller le chat au fourmage,
 je ne suis pas deliberé de m’en rompre jamais la teste.
 </p>
 </sp>
 <sp who="Louyse">
 <speaker>LOUYSE</speaker>
 <p>Vrayement, Monsieur, vous avez tort ! Geneviefve est fille de bien !</p>
 </sp>
 <sp who="Alfonse">
 <speaker>ALFONSE</speaker>
 <p>Mon Capitaine, vous monstrez bien à voz sots propos que vous avez la teste sans
 cervelle de parler ainsi au desavantage de ma niepce, qui vaut mieux que vous
 !
 </p>
 </sp>
 <sp who="Rodomont">
 <speaker>RODOMONT</speaker>
 <p>Je ne pense point avoir parlé autrement que je ne dois.</p>
 </sp>
 <sp who="Louyse">
 <speaker>LOUYSE</speaker>
 <p>Ce n’est pas parler en homme de bien d’accuser les filles d’un peché où elles
 ne songerent de leur vie !
 </p>
 </sp>
 <sp who="Alfonse">
 <speaker>ALFONSE</speaker>
 <p>C’est bien loing de soustenir leur honneur et de couvrir leurs fautes, quand
 elles seroient coupables, ainsi que faisoient les anciens chevaliers de la
 table ronde !
 </p>
 </sp>
 <sp who="Rodomont">
 <speaker>RODOMONT</speaker>
 <p>Je ne dis rien que je n’aye veu et ouy. Voudriez-vous bien que vostre fille
 eust deux maris à la fois ? Madame, puisqu’elle a choisi Basile pour son mary,
 je suis bien d’advis que vous luy laissiez, et croy que leur mariage se portera
 bien.
 </p>
 </sp>
 <sp who="Louyse">
 <speaker>LOUYSE</speaker>
 <p>Qui vous a fait acroire ceste belle bourde ?</p>
 </sp>
 <sp who="Alfonse">
 <speaker>ALFONSE</speaker>
 <p>Je vay gaiger que c’est une invention de Basile.</p>
 </sp>
 <sp who="Rodomont">
 <speaker>RODOMONT</speaker>
 <p>Basile ne me l’a point dit ny fait dire. Je l’ay veu tout maintenant parler à
 vostre fille, et ay entendu d’eux que le mariage avoit esté consommé ceste
 aprèsdisnée, et que Basile estoit venu accoustré des habillemens
 d’Eustache.
 </p>
 </sp>
 <sp who="Antoine">
 <speaker>ANTOINE</speaker>
 <p>Il me semble que l’on parle de mon maistre. Je me veux approcher plus près pour
 ouyr ce qu’ils disent.
 </p>
 </sp>
 <sp who="Louyse">
 <speaker>LOUYSE</speaker>
 <p>Vous vous trompez. C’estoit une femme desguisée en homme, qui estoit venue pour
 voir ma fille et luy porter un mommon. Voycy mon compere, qui vous en pourroit
 asseurer.
 </p>
 </sp>
 <sp who="Girard">
 <speaker>GIRARD</speaker>
 <p>Ma commere, puisque le capitaine a tout sceu aussi bien que moy, il n’est plus
 temps de desguiser les matieres. Je croy que vous estes si equitable que vous
 seriez marrie d’oster la femme à celuy à qui elle appartient, pour la bailler à
 un autre. Asseurez-vous que le capitaine dit vray et que Basile a espouzé
 vostre fille. Et qui plus est, a consommé le mariage.
 </p>
 </sp>
 <sp who="Louyse">
 <speaker>LOUYSE</speaker>
 <p>Vray Dieu ! Que me dites-vous ?</p>
 </sp>
 <sp who="Girard">
 <speaker>GIRARD</speaker>
 <p>La verité, que Basile mesmes m’a confessée.</p>
 </sp>
 <sp who="Louyse">
 <speaker>LOUYSE</speaker>
 <p>O Dieu, que je suis miserable ! Ha, traistre et desloyal Basile ! Je me doutois
 bien que tu me jouërois quelque meschant tour ! Mais encores ne le puis-je
 croire. Car comment seroit-il sorti sans que je l’eusse veu ?
 </p>
 </sp>
 <sp who="Girard">
 <speaker>GIRARD</speaker>
 <p>Fort bien, par les fenestres de la salle. Et puis, pour sauver l’honneur de
 vostre fille, il a mis Madame Alix en sa place.
 </p>
 </sp>
 <sp who="Alfonse">
 <speaker>ALFONSE</speaker>
 <p>Mais regardez bien à ce que vous dites.</p>
 </sp>
 <sp who="Girard">
 <speaker>GIRARD</speaker>
 <p>Je sçay bien ce que je dis et ne parle point par cœur.</p>
 </sp>
 <sp who="Louyse">
 <speaker>LOUYSE</speaker>
 <p>Ne suis-je pas bien fortunée d’avoir nourry une fille qui sera la cause de ma
 mort ?
 </p>
 </sp>
 <sp who="Girard">
 <speaker>GIRARD</speaker>
 <p>Ma commere, le Seigneur Basile est honneste jeune homme, riche et de bonne
 parenté. Il vous ayme, il vous respecte plus qu’homme qui vive. Je pense que
 vous ferez fort bien de luy bailler vostre fille. Aussi bien est-elle desja à
 luy.
 </p>
 </sp>
 <sp who="Louyse">
 <speaker>LOUYSE</speaker>
 <p>J’ay grand peur qu’il n’en vueille plus, maintenant qu’il en a fait à sa
 volonté.
 </p>
 </sp>
 <sp who="Girard">
 <speaker>GIRARD</speaker>
 <p>Ne dites pas cela. Je le cognois trop homme de bien pour commettre un acte si
 lasche.
 </p>
 </sp>
 <sp who="Louyse">
 <speaker>LOUYSE</speaker>
 <p>S’il la veut, qu’il la prenne. Je ne m’en tourmenteray autrement, puisqu’aussi
 bien je n’y gaignerois rien.
 </p>
 </sp>
 <sp who="Antoine">
 <speaker>ANTOINE</speaker>
 <p>Je m’en vay advertir mon maistre, qui n’est pas loing d’icy, des nouvelles que
 je viens d’ouir. Mon Dieu, qu’il sera aise !
 </p>
 </sp>
 <sp who="Louyse">
 <speaker>LOUYSE</speaker>
 <p>Mes amys, je vous prie ne me laisser au besoing.</p>
 </sp>
 <sp who="Girard">
 <speaker>GIRARD</speaker>
 <p>Pourquoy dites-vous cela ? Ne sçavez-vous pas bien que je voudrois pour vous
 faire la fausse monnoye ?
 </p>
 </sp>
 <sp who="Louyse">
 <speaker>LOUYSE</speaker>
 <p>Ha, mon compere, j’ay grand’peur qu’il n’en veuille point. Mais s’il la refuse,
 je le feray le plus miserable homme de la France. Je vous prie, si nous en
 venons là, de me servir au besoin de vostre tesmoignage.
 </p>
 </sp>
 <sp who="Girard">
 <speaker>GIRARD</speaker>
 <p>J’aymerois mieux mourir que de faire autrement.</p>
 </sp>
 <sp who="Rodomont">
 <speaker>RODOMONT</speaker>
 <p>Non, non, Madame. S’il ne vous fait raison, mon espée et mon bras luy feront
 faire maugré ses dens !
 </p>
 </sp>
 <sp who="Louyse">
 <speaker>LOUYSE</speaker>
 <p>Mes amys, vous m’obligez beaucoup. Helas, mon Dieu, je cognois à ceste heure
 que ce que l’on dit est vray : que les mariages se font au ciel et se consument
 en la terre. Il falloit de necessité que Basile fust mon gendre, et ne l’en
 pouvois empescher, puisque Dieu l’avoit resolu en son conseil privé.
 </p>
 </sp>
 <sp who="Girard">
 <speaker>GIRARD</speaker>
 <p>Je vous puis bien dire en l’oreille icy, entre vous et moy, que vous ne perdez
 pas au change. Je vous prie, quel avantage est-ce qu’eust eu vostre fille avec
 ce beau traine-gaine de foin ?
 </p>
 </sp>
 <sp who="Louyse">
 <speaker>LOUYSE</speaker>
 <p>Elle n’eust esté des mieux mariées, mais la crainte que j’avois des choses
 faites ceste aprèsdisnée m’avoit fait haster de vous en parler.
 </p>
 </sp>
 <sp who="Girard">
 <speaker>GIRARD</speaker>
 <p>Je voy bien que Dieu nous ayde. Voyez-vous comme il fait tomber Basile entre
 noz mains ?
 </p>
 </sp>
 <sp who="Rodomont">
 <speaker>RODOMONT</speaker>
 <p>Pardieu, il espousera vostre fille tout presentement ou je luy plongeray dans
 le corps mon espée jusques aux gardes !
 </p>
 </sp>
 <sp who="Louyse">
 <speaker>LOUYSE</speaker>
 <p>Attendons-le icy de pied coy. Aussi bien vient-il droit à nous.</p>
 </sp>
 </div>
 <div type="scene" n="6">
 <head>Scène VI</head>
 <stage type="castList">BASILE, ANTOINE, LOUYSE, GIRARD, ALFONSE, RODOMONT.</stage>
 <sp who="Basile">
 <speaker>BASILE</speaker>
 <p>Es-tu bien asseuré que Louyse a tout sceu ?</p>
 </sp>
 <sp who="Antoine">
 <speaker>ANTOINE</speaker>
 <p>Je ne le dirois s’il n’estoit vray.</p>
 </sp>
 <sp who="Basile">
 <speaker>BASILE</speaker>
 <p>Et que j’avois esté veoir sa fille ?</p>
 </sp>
 <sp who="Antoine">
 <speaker>ANTOINE</speaker>
 <p>Vous vous en pouvez asseurer.</p>
 </sp>
 <sp who="Basile">
 <speaker>BASILE</speaker>
 <p>Et que je suis eschappé, laissant Alix en ma place ?</p>
 </sp>
 <sp who="Antoine">
 <speaker>ANTOINE</speaker>
 <p>Elle le sçait aussi bien que vous et moy.</p>
 </sp>
 <sp who="Basile">
 <speaker>BASILE</speaker>
 <p>Mais dis-moy qui luy a dit.</p>
 </sp>
 <sp who="Antoine">
 <speaker>ANTOINE</speaker>
 <p>Le capitaine et Girard.</p>
 </sp>
 <sp who="Basile">
 <speaker>BASILE</speaker>
 <p>Ne s’en est-elle point autrement courroucée contre moy ?</p>
 </sp>
 <sp who="Antoine">
 <speaker>ANTOINE</speaker>
 <p>Si est bien, mais enfin elle a esté appaisée par Girard, auquel elle a promis
 de vous donner sa fille si vous luy faites cest honneur de la prendre.
 </p>
 </sp>
 <sp who="Basile">
 <speaker>BASILE</speaker>
 <p>Comment cest honneur ? Pense-t-elle que je sois homme pour refuser une offre si
 à mon avantage ? Allons les trouver plustost aujourd’huy que demain, de peur
 qu’elle ne change d’opinion.
 </p>
 </sp>
 <sp who="Antoine">
 <speaker>ANTOINE</speaker>
 <p>Nous n’avons que faire d’aller loing. Les voyla devant vous.</p>
 </sp>
 <sp who="Basile">
 <speaker>BASILE</speaker>
 <p>Bonsoir, Madame. Bonsoir, Messieurs. J’ay esté adverty que vous aviez envie de
 parler à moy pour une chose qui ne m’importe rien moins que de la vie. Je vous
 prie me faire ce bien que de me commander, et vous verrez si puis après je
 seray prompt à vous obeyr.
 </p>
 </sp>
 <sp who="Louyse">
 <speaker>LOUYSE</speaker>
 <p>Basile, je vous avois jusques icy estimé homme sage, mais la faute que vous
 avez faite monstre bien le contraire. Remerciez hardiment ces messieurs de ce
 qu’ils ont tant fait envers moy que je n’ay deliberé de punir autrement vostre
 offence que de vous condamner à vivre avec celle qui est des complices de
 vostre meschanceté. De laquelle, si vous eussiez esté si amoureux que le bruit
 couroit, vous n’eussiez pas entrepris de ravir l’honneur, comme vous avez
 fait.
 </p>
 </sp>
 <sp who="Basile">
 <speaker>BASILE</speaker>
 <p>Madame, toute la faute que j’ay faite a esté en ce que je n’ay point attendu
 vostre consentement, ainsi que je devois. Mais je vous puis dire que je n’ay
 point ravi l’honneur de vostre fille, d’autant que j’estime son honneur estre
 le mien propre, puisqu’il luy a pleu m’accepter pour son mary. Et s’il vous
 plaist me recognoistre pour tel, j’espere vous faire paroistre un jour par mes
 bons services que vous ne pouviez eslire un meilleur gendre, quand bien vous
 eussiez cherché par tout Paris.
 </p>
 </sp>
 <sp who="Louyse">
 <speaker>LOUYSE</speaker>
 <p>Je suis marrie seulement de la sorte dont vous y avez procedé.</p>
 </sp>
 <sp who="Basile">
 <speaker>BASILE</speaker>
 <p>Madame, quand vous aurez bien pesé les raisons d’une part et d’autre, vous
 aprouverez ce que j’ay fait. Il vous peut souvenir qu’il y a plus d’un an que
 je suis après, pour faire ceste alliance aux conditions que vous m’avez
 offertes autrefois. Vous sçavez que j’ay perdu ma peine et que n’y avez jamais
 voulu entendre. D’autre costé, vous vous estes bien peu apercevoir, si vous
 n’estiez du tout aveugle, de l’affection que vostre fille me portoit. Je vous
 demande maintenant : qu’eussé-je peu faire autre chose pour m’asseurer que ce
 que j’ay fait ? Devois-je attendre vostre parolle, laquelle vous ne m’eussiez
 jamais donnée ? Devois-je attendre qu’un autre prist la place et puis me
 fermast la porte au nez ? Madame, je vous prie de considerer de près toutes ces
 raisons, et vous conoistrez que mon dire est fondé sur quelque raison
 apparente.
 </p>
 </sp>
 <sp who="Girard">
 <speaker>GIRARD</speaker>
 <p>Ma commere, vous avez tort de tant contester avec Basile. Recevez-le hardiment
 pour vostre gendre, puisque Dieu l’a marié avec vostre fille.
 </p>
 </sp>
 <sp who="Louyse">
 <speaker>LOUYSE</speaker>
 <p>Je serois bien marrie de vous contredire.</p>
 </sp>
 <sp who="Alfonse">
 <speaker>ALFONSE</speaker>
 <p>Puisque Dieu a permis que les choses se fissent ainsi, ce ne seroit bien fait
 de penser les corriger.
 </p>
 </sp>
 <sp who="Basile">
 <speaker>BASILE</speaker>
 <p>Ma mere, vous ne vous repentirez point d’avoir fait alliance avec moy. Et
 puisque je vous trouve si benigne en mon endroit que de me pardonner une faute
 qui à la verité de prime face semble bien grande, asseurez-vous que vous
 n’aurez plustost aujourd’huy donné un mary à vostre fille que acquis un humble
 serviteur pour vous.
 </p>
 </sp>
 <sp who="Louyse">
 <speaker>LOUYSE</speaker>
 <p>Basile, mon amy, je prie à Dieu qu’il vous vueille pardonner, car quant à moy,
 je vous pardonne de bon cœur. Mes amys, il semble qu’il est bien près de six
 heures. Je vous prie de me faire ce bien que de venir souper en mon logis, pour
 achever ce que de vostre grace vous avez si bien encommencé.
 </p>
 </sp>
 <sp who="Girard">
 <speaker>GIRARD</speaker>
 <p>Si nous pensions que nostre presence vous peust servir de quelque chose, nous
 ne nous ferions pas prier deux fois.
 </p>
 </sp>
 <sp who="Louyse">
 <speaker>LOUYSE</speaker>
 <p>Entrons donques, car je suis seure que nous aurons encores affaire de vous.
 J’envoyeray querir Eustache et Dame Françoise, afin que la compagnie soit plus
 complete.
 </p>
 </sp>
 <sp who="Girard">
 <speaker>GIRARD</speaker>
 <p>Je ne m’en feray tirer l’oreille deux fois, puisqu’il vous plaist.</p>
 </sp>
 <sp who="Rodomont">
 <speaker>RODOMONT</speaker>
 <p>Et moy je serois bien marry de vous desdire. Mesdames, qui avez pris patience
 de nous ouïr ceste aprèsdisnée, s’il vous plaist revenir en ce lieu le jour des
 noces de Basile et Geneviefve, vous aurez le plaisir de voir courir la bague,
 rompre la lance en la lice, combattre à la barriere, à la pique et à l’espée,
 et dix mil autres passetems, desquelz une bonne troupe de capitaines, mes amys
 et moy, honorerons ce bienheureux mariage. Et là vous pourrez cognoistre avec
 quelle dexterité je manie un cheval, à courbettes, au galop, à bons, à ruades
 et luy donne carriere. Et de quelle grace j’emporte une bague, de quelle force
 je sçay rompre une lance de droit fil jusques à la poignée, branler la pique et
 manier l’espée. Mais, Mesdames, gardez que les esclats qui en voleront ne vous
 touchent, et que le vent de mon espée, lequel a fait souvent esvanouir les
 hommes d’armes, ne vous face choir à la renverse toutes plates contre terre.
 Car ce seroit fait de vous, et pourriez bien dire vostre In Manus. Cependant,
 vous ferez bien de vous retirer chez vous. Car voicy l’heure que l’on commence
 à souper aux bonnes maisons. Et si nostre comedie vous a esté agreable, je vous
 prie de nous le faire cognoistre à quelque signe d’allegresse.
 </p>
 </sp>
 <stage>FIN</stage>
 </div>
 </div>
 </body>
 </text>
</TEI>