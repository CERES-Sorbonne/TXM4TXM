<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>Minute du procès de Jeanne d'Arc</title>
            </titleStmt>
            <publicationStmt>
                <publisher>à voir</publisher>
                <date>à voir</date>
            </publicationStmt>
            <sourceDesc>
                <p>Édité d'après le manuscrit Orléans 518</p>
            </sourceDesc>
        </fileDesc>
        <profileDesc>
            <creation>
                <date when="2019">2019</date>
            </creation>
            <langUsage>
                <language ident="fr"/>
            </langUsage>
        </profileDesc>
    </teiHeader>
    <text>
        <body>
            <head>La Minute française du procès de Jeanne d'Arc</head>
            <div>
                <argument>
                    <head>Interlocuteurs</head>
                    <castList>
                        <castItem xml:id="jehanne">
                            <role>
                                <hi rend="it">Jeanne d'Arc</hi>
                            </role>
                        </castItem>
                        <castItem xml:id="cauchon">
                            <role>
                                <hi rend="it">L'évêque de Beauvais Pierre Cauchon</hi>
                            </role>
                        </castItem>
                        <castItem xml:id="baudricourt">
                            <role>
                                <hi rend="it">Robert de Baudricourt</hi>
                            </role>
                        </castItem>
                        <castItem xml:id="beaupere">
                            <role>
                                <hi rend="it">Maître Jean Beaupère</hi>
                            </role>
                        </castItem>
                        <castItem xml:id="lettre">
                            <role>
                                <hi rend="it">Lettre de Jehanne aux Anglais</hi>
                            </role>
                        </castItem>
                        <castItem xml:id="katherine">
                            <role>
                                <hi rend="it">Katherine de la Rochelle</hi>
                            </role>
                        </castItem>
                        <castItem xml:id="fontaine">
                            <role>
                                <hi rend="it">Jean de La Fontaine</hi>
                            </role>
                        </castItem>
                        <castItem xml:id="voix">
                            <role>
                                <hi rend="it">Voix de Jeanne d'Arc</hi>
                            </role>
                        </castItem>
                        <castItem xml:id="jacques">
                            <role>
                                <hi rend="it">Jacques Tarc</hi>
                            </role>
                        </castItem>
                        <castItem xml:id="interrogateur">
                            <role>
                                <hi rend="it">Interrogateur non identifié</hi>
                            </role>
                        </castItem>
                        <castItem xml:id="scribe">
                            <role>
                                <hi rend="it">Le copiste</hi>
                            </role>
                        </castItem>
                        <castItem xml:id="stmichel">
                            <role>
                                <hi rend="it">Saint Michel</hi>
                            </role>
                        </castItem>
                        <castItem xml:id="maurice">
                            <role>
                                <hi rend="it">Pierre Maurice</hi>
                            </role>
                        </castItem>
                        <castItem xml:id="herard">
                            <role>
                                <hi rend="it">Guillaume Herard</hi>
                            </role>
                        </castItem>
                    </castList>
                </argument>
            </div>
            <div>
                <p>Cy commence la deduction du procez faict par messyre Pierre Cauchon, evesque et conte de Beauvoys, en
                    matiere de la foy, contre une femme nommee Jehanne, vulgairement appellee la Pucelle, translaté de
                    lattin en françoys par le commandement du roy Loys, douziesme de ce nom, et a la priere de mon
                    seigneur l'admiral de France, seigneur de Graville.
                </p>
            </div>

            <div type="séance">
                <p>Et premierement ledit evesque estant en la ville de Rouen, l'an mil .IIIIcc. trente apprez
                    l'Epiphaniere, qui fut le .IX.eme jour du moys de janvier, feist appeller devant luy reverendz peres
                    et maistres, messeigneurs Gilles, abbé de Fescamp, docteur en theologie ; Nicolle abbé de Jumieges,
                    docteur en decret ; Pierre de Longueville La Guiffart, docteur en theologie ; Nicolle des Venderés
                    archediacre d'Eu, en l'eglise de Rouen, licencié es loix, en decret ; Raoul Roussel, tresorier de
                    l'eglise Nostre Dame de Rouen, docteur en chascun droit ; Robert Barbier, licencié en chascun droit
                    ; Nicole Couppequesne, bacheler en theologie ; Nicolle Loyselleur, maistre es artz, chanoyne de
                    Rouen, tous lesquelz se comparurent au mandement dudit evesque, en la chambre du Conseil prez le
                    chasteau de Rouen.
                </p>
                <p>Lequel evesque leur exposa comment une femme nomme Jehenne, vulgairement appellee la Pucelle, avoit
                    nagueres esté prinse et apprehendee en son dyocese, laquelle, tant a la requeste de et faicte par le
                    tres chrestien et tres illustre prince le roy de France et d'Angleterre, de notres mere l'Université
                    de Paris, a la sommacion de luy, et de venerable homme frere Martin Billon, vicaire general de
                    l'inquisiteur de la foy en France, pour ce que ladicte femme estoit vehementement suspecte de crimes
                    de heresie, luy avoit esté baillee et delivree, pour enquerir et informer sur les cas, crimes et
                    malefices dont elle avoit esté accusee. Et que luy, desirant a l'honneur et louenge de Dieu et
                    l'exaltation de la saincte foy catholicque, proceder juridicquement en ceste matiere sellon la
                    disposition de droit, pour ce que le siege archiepiscopal estoit alors vaccant, avoit obtenu de
                    messeigneurs de chappitre permission et congé de povoir proceder au territoire de Rouen aux
                    inquisitions et informacions qu'il estoit besoing faire sur lesdits crimes, ainsy qu'il estoit
                    contenu es lectres sur ce faictes. Lesquelles il exiba, avecques le double des lectres que ceulx de
                    ladicte Université de Paris avoyent escriptes a messyre Jehan de Luxembourg, qui tenoit ladicte
                    Pucelle prisonniere, ensemble la cedulle de la sommacion qui luy avoit esté faicte, desquelles les
                    coppies sont escriptes cy devant.
                </p>
            </div>

            <div type="séance">
                <head>Le premier acte du procez</head>
                <p>Le lundy dix neuvieme jour de febvrier, comparens devant l'evesque de Beauvays, en la maison de
                    maistre Jehan Rubbe, chanoyne de Rouen, messeigneurs l'abbé de Fescamp, maistre Jehan Beaupere,
                    Guillaume Hecton, Jacques de Touraine, Nicole Mydy, Nicole des Venderez, Pierre Maurice, Guerard
                    Feuillet, Thonmas de Courcelles, et Nicolle Loyseleur.
                </p>
                <p>Ledit evesque leur remonstra comment une femme nommee Jhenne, dicte la Pucelle, laquelle estoit
                    accusee et diffamee de plusieurs invocations de dyables et aultres malefices, luy avoit esté baillee
                    et delivré, de la part de tres illustre prince le roy de France et d'Angleterre ; et que depuis
                    qu'elle luy avoit esté rendue, on avoit faict des articles sur les choses qui povoyent concerner la
                    foy catholicque ; et sur iceulx articles, on avoit faict examiner plusieurs tesmoings ainsy que on
                    pourra veoir par la lecture desdits articles et depositions des tesmoings examinez sur iceulx ;
                    lesquelz articles et depositions furent leues es presences des dessudicts. Apprez la lecture
                    desquelz pource que l'inquisiteur general de la foy n'estoit point en la ville de Rouen, mais
                    seulement y estoit son vicaire, fut ordonné et appoincté par ledit evesque que ledit vicaire seroit
                    appellé, et en presence de notaires seroit sommé de oyr lyre lesdits articles et informacions qui
                    avoyent esté faictes sur les crimes et malefices de ladicte Jhenne, et du scandelle qui en estoit
                    advenu.
                </p>
                <p>Et apprez, par le conseil de ceulx qui estoyent presens, icelluy evesque appoincta que icelle femme
                    seroit appellee pour estre interroguee en matiere de la foy. Et ce fait, tous les assistens jurerent
                    tenir secret tout ce qui sera faict en ceste matiere.
                </p>
            </div>

            <div type="séance">
                <head>Aultre acte</head>
                <p>Item, ce jour apprez disner, environ quattre heures de soir, ledit evesque somma et requist venerable
                    homme frere Jehan Magistri, vicaire dudit inquisiteur de la foy, qui avoit esté appellé pour
                    assister audit procez, fut par ledit evesque requis et sommé de se adioindre a proceder avecques luy
                    en la matiere de ladicte Jehenne, en offrant luy communicquer tout ce qui avoit esté faict eudit
                    procez. Lequel Magistri respondit que, si sa commission et viccairerie estoit suffisant, que
                    voluntiers il feroit ce que debvoit et pourroit faire pour ladicte inquisition. Ce fut faict en
                    l'hostel dudict evesque, es presences Jehan Massieu, frere Symon de Paris, Bosc Guillaume et
                    Manchon.
                </p>
            </div>

            <div type="séance">
                <head>Aultre acte</head>
                <p>Item le mardy vingtieme jour de febvrier, comparens devant ledit evesque, lesdits Beaupere, de
                    Touraine, Midy, Venderés, Maurice, Gerard et de Courselles, maistre Jehan Magistri, Martin l'Advenu
                    et Nicole Loyseleur, icelluy evesque declara et dist qu'il avoit veue la commission et vicariat
                    dudit Magistri, qui estoit bonne et suffisante, et qu'il avoit trouvé par conseil que icelluy
                    Magistri, vicaire, se povoit adioindre avecques luy a faire ledit procez. Et que ce neantmoins il
                    avoit trouvé par conseil qu'il debvoit faire sommer l'inquisiteur en chef, se il estoit au pays de
                    Normendye, de venir en ceste cyté de Rouen pour assister eudit procez, ou pourveoir en la matiere
                    dont estoit mencion, ou commettre ung vicaire qui auroit pleine puissance pour y proceder.
                </p>
                <p>Lequel Magistri respondit qu'il ne vouldroit se metre de ladicte matiere, tant pour la scrupulle de
                    sa conscience, que pour seureté de la deduction du procez. Et oultre en tant que estoit
                    l'inquisiteur general, dont a esté parlé, il dist qu'il accordoit que ledit evesque peust commettre
                    cil qu'il luy plairoit pour assister eu lieu dudit inquisiteur jusquez a ce qu'il se fust conseillé
                    si le vacariat et commission qu'il avoit estoit suffisante pour soy adioindre en la matiere. Apprez
                    lesquelles parolles, ledit evesque luy offrit le procez et tout ce qui y avoit esté faict.
                </p>
            </div>

            <div type="séance">
                <head>Aultre acte</head>
                <p>Le lendemain, qui fut le mercredy vingt unieme jour de febvrier, audit an, en la chappelle royalle du
                    chasteau de Rouen, es presence dudit evesque et de messeigneurs maistres, monseigneur Gilles abbé de
                    Fescamp, Jehan Beaupere, Jehan de Chastillon, Jacques le Tessier, Nicole Midy, Guerard Feuillet,
                    Guillaume Hecton, Thonmas de Courselles et maistre Richard Prati, furent leues les lectres du roy
                    d'Angleterre par lesquelles il mandoit aux juges ordinaires de Rouen qu'ilz baillassent et
                    delivrassent la Pucelle audit evesque, pour faire son procez, les lectres du chappitre de Rouen,
                    comment ilz avoyent permis audit evesque de besongner audit procez en territoire de Rouen, la
                    citation pour faire citer ladicte Pucelle devant luy, avec la relacion de celuy qui l'avoit cytee.
                    Lesquelles leues, maistre Jehan Estivet, ordonné promoteur en ce procez par ledit evesque, demanda
                    et requist que ladicte Pucelle fust admenee et interroguee selon la voye de droit. Ce qui luy fut
                    accordé par ledit evesque. Et sur ce que ladicte Jhenne avoit supplyé et requis qu'il luy fust
                    permis de oyr messe, iceluy evesque dist qu'il avoit eu conseil avecques aulcuns saiges et notables
                    personnaiges, par lesquelz il avoit trouvé que, actendu les crimes dont elle estoit accusee et
                    diffamee, et aussy qu'elle avoit porté habit d'homme, on luy debvoit differer ladicte requeste et
                    ainsy le desclara.
                </p>
                <p>Assez tost apprez ladicte Jhenne fut admenee devant ledit evesque et les assistentz dessus nommez.
                    Laquelle venue, icelluy evesque luy dist et remonstra comment elle avoit esté prinse dedens les
                    marches de son diocese. Et pour ce qu'il estoit bruit et renommee de plusieurs de ses faictz qui
                    estoyent contre nostre foy, non pas seulement eu royaulme de France, mais par tous les royaulmes
                    esquelz ilz estoyent divulguez et publiez, et qu'elle estoit accusee de heresie, elle luy avoit esté
                    baillee et delivree pour faire son procez en matiere de la foy. Apprez lesquelles parolles, le
                    promoteur dessusdit remonstra comment, a sa requeste, elle avoit esté citee et convenue pour
                    respondre en matiere de la foy, ainsy qu'il apparoissoit par les lettres et actes qu'il exhiba
                    presentement, suppliant qu'elle fust adjuree de dire verité et interroguee sur les parties qu'il
                    bailleroit, laquelle requeste luy fut accordee par ledit evesque et assistentz. Et luy pria qu'elle
                    dist verité des choses qui luy seroyent demandees, tant pour l'abbreviacion de son procez que pour
                    la descharge de sa conscience, sans querir subterfuges ne cautelles; et qu'elle jurast sur les
                    sainctes Euvangilles de dire verité de toutes les choses sur lesquelles elle seroit interroguee.
                </p>
                <p>Laquelle Jhenne respondit :</p>
                <sp who="#jehanne">
                    <p>"Je ne sçay sur quoy vous me voullez interroguer. Adventure me pourriez vous demander telles
                        choses que je ne vous diray point."
                    </p>
                </sp>

                <p>Sur quoy ledit evesque luy dist :</p>
                <sp who="#cauchon">
                    <p>"Vous jurerez de dire verité de ce que vous sera demandé qui concerne la foy catholicque et de
                        toutes aultres choses que sçaurez."
                    </p>
                </sp>

                <p>A quoy ladicte Jhenne respondit que de ses pere et mere, et de toutes les choses qu'elle avoit
                    faictes depuis qu'elle avoit prins le chemin pour venir en France, voluntiers en jureroit. Mais de
                    revelacions a elle faictes de par Dieu, que jamais elle ne l'avoit dit ne revelé fors a Charles, que
                    elle dit estre son roy. Et si on luy debvoit coupper la teste, elle ne les reveleroit ; pour ce
                    qu'elle savoit par ses visions qu'elle les debvoit tenir secretes. Mais que dedens huit jours elle
                    sçaura bien se elle les doibt reveler.
                </p>
                <p>Apprez lesquelles paroles ledit evesque l'admonnesta et pria que, en ce que toucheroit la foy, elle
                    feist serment de dire verité. Laquelle Jehenne se mist a genoulx, les deux mains sur le livre, c'est
                    assavoir un messel, et jura qu'elle diroit verité de toutes les choses qui luy seroyent demandees,
                    qui concernent la matiere de la foy. Mais que, des revelacions dessus dictes, elle ne les diroit a
                    personne.
                </p>
                <p>Item, ce mesme jour, apprez aulcuns interrogatoires faictz a ladicte Jehenne, c'est assavoir du nom
                    de ses pere et mere, et du lieu ou elle avoit esté nee, et de son aage, ladicte Jhenne soy plaignant
                    des fers qu'elle avoit aux jambes, luy fut dit par ledit evesque que par plusieurs foys elle se
                    estoit efforcee d'eschaper des prisons, pour quoy, affin qu'elle fust gardee plus seurement, on
                    avoit commandé qu'elle fust enferree. A quoy ladicte Jhenne respondit qu'il estoit vray que
                    autresfoys elle avoit bien voullu eschapper de la prison, ainsy qu'il est licite a chascun
                    prisonnier. Et dist oultre que, quand elle pourroit eschaper, on ne la pourroit reprendre qu'elle
                    eust faulcé ou viollé sa foy a aulcun ; car elle ne l'avoit baillee jamais a personne. Pour laquelle
                    responce ledit evesque commanda etc.
                </p>
                <p>Ce jour mesme, ladicte Jhenne interroguee, de son nom et surnom, respondit que, au lieu ou elle avoit
                    esté nee, on l'appeloit Jhannette, et en France, Jhenne. Et du surnom n'en sçait riens.
                </p>
                <p>Interroguee du lieu de sa naissance, respondit qu'elle avoit esté nee en ung villaige qu'on appeloit
                    Dompremy de Grus, euquel lieu de Grus est la principalle eglise.
                </p>
                <p>Interroguee du nom de ses pere et mere, respondit que son pere estoit nommé Jacques Tarc et sa mere
                    Ysabeau.
                </p>
                <p>Interroguee ou elle fut baptisee, respondit que ce fut en l'eglise de Dompremy.</p>
                <p>Interroguee que fut ses parrains et marraines, respondit que une femme nommee Agnetz et ung aultre
                    nommee Jhenne, et ung nommé Jehan Bavent fut son parrain. Dist oultre qu'elle avoit bien ouy dire a
                    sa mere que elle avoit d'aultres parrains et marraines que les dessusdits.
                </p>
                <p>Interroguee qui fut le prebstre qui la baptisa, répondit que ce fut ung nommé messire Jehan Nynet,
                    ainsy comme elle croyt.
                </p>
                <p>Interroguee se ledit Nynet vist encoires, respondit que ouy, ainsy comme elle croit.</p>
                <p>Interroguee quelle aage elle avoit, respondit qu'elle avoit dix neuf ans ou environ. Et oultre dist
                    que sa mere luy apprint le Pater noster, Ave Maria et Credo, et que aultre personne que sadicte mere
                    ne luy apprint sa creance. Requise qu'elle dist Pater noster et Ave Maria, respond qu'elle la dira
                    voluntiers, porveu que monseigneur l'evesque de Beauvoys, qui estoit present, la vouldroit oyr de
                    confession. Et, combien qu'elle fust plusieurs foys requise de dire Pater nostre et Ave Maria, elle
                    respondit qu'elle ne le diroit point, se ledit evesque ne l'ouoyt de confession.
                </p>
                <p>Et adoncq ledit euesque dist :</p>
                <sp who="#cauchon">
                    <p>"Je vous ordonneray ung ou deux notables personnaiges de ceste compaignie ausquelz vous direz
                        Pater noster et Ave Maria."
                    </p>
                </sp>

                <p>A quoy elle respondit :</p>
                <sp who="#jehanne">
                    <p>"Je ne le diray point, se ilz ne me oyent de confession."</p>
                </sp>

            </div>

            <div type="séance">
                <head>Autre acte</head>
                <p>L'an mil quattre cens trente le vingt deux.me jour de febvrier, en la sale du chasteau de Rouen ou
                    estoyent assemblez, avesques ledit evesque, reverendz peres seigneurs et maistres l'abbé de Fescamp,
                    Jehan de Chastillon, Jehan Beaupere, Guillaume Leboucher, prieur de Longueville, Maurice Duquesnoy,
                    Jacquez de Touraine, Nicolas Midy, Jehan de Fave, Denys de Sabreuvoys, Jehan Lefebvre, Guillaume
                    Hecton, Pierre Maurice, Guerard Feuillet, Jacques Guesdon, docteurs en theologie ; Jehan Sevestre,
                    Jehan Magistri, bachelers en theologie ; Maistre Raoul Roussel, Nicole de Venderez, l'abbé de
                    Jumieges, Jehan Brullet, André Marguerie, Jehan Pinchon, Jehan Basset, les abbés de saincte
                    Katherine, de Cormeilles et de Preaux ; Denys Gastinel, Nycole Couppequesne, Gilles des champs,
                    Gieffroy Ducrottoy.
                </p>
                <p>En la presence desquelz et de frere Jehan Magistri, vicaire de l'inquisiteur de la foy, ledit evesque
                    exposa comment il avoit sommé et requis ledit Magistri comme l'inquisiteur de la foy general de se
                    adioindre au procez de ladite Jhenne, en luy offrant communicquer tout ce qui avoit esté faict eudit
                    procez. A quoy ledit Magistri respondit que estoit seulement commis en la cyté et dyocese de Rouen.
                    Et pour ce que ledit procez se deduisoit devant ledit evesque, non pas comme ordinaire eudit dyocese
                    de Rouen, mais comme en territoire empruncté, il avoit doubté de se joindre en ce negoce. Toutesfoys
                    il avoit doubté de se joindre eudit procez mais, tant affin que ledit procez ne demourast
                    invaillable et nul que pour la descharge de sa conscience, en actendant quil eust plus grand povoir
                    de l'inquisiteur general, il estoit content de assister audit procez.
                </p>
                <p>Ladicte offre ainsy faicte, ladicte Jhenne, premierement fut admonnestee et requise de faire le
                    serment qu'elle avoit faict le jour precedent de dire verité de tout ce qui luy seroit demandé sur
                    les crimes et malefices de quoy elle estoit accusee et diffamee, a quoy ladicte Jhenne respondit que
                    desja elle avoit faict ledit serment, et qu'il debvoit suffire.
                </p>
                <p>Et derechef fut admonnestee qu'elle jurast absolutement de dire verité de tout ce qui luy seroit
                    demandé, en luy remonstrant qu'il n'y a prince qui peust ne deust refuser a faire ledit serment de
                    dire verité en matiere de foy.
                </p>
                <p>A quoy elle respondit :</p>
                <sp who="#jehanne">
                    <p>"Je le feis hier. Vous me chargez trop."</p>
                </sp>

                <p>Finablement elle fist le serment en la forme qu'elle l'avoit faict au jour de devant. Apprez lequel
                    serment faict, ledit evesque commanda a maistre Jehan Beaupere que il l'interrogast. En obaissant
                    auquel commandement, ledit Beaupere l'interrogua ainsy qu'il s'ensuit.
                </p>
                <p>Premierement luy demanda si elle diroit verité. A quoy elle respondit :</p>
                <sp who="#jehanne">
                    <p>"Vous me pourrez bien demander telle chose de
                        <choice>
                            <corr>quoy</corr>
                        </choice>
                        je vous respondray le vray, de l'autre, non."
                    </p>
                </sp>

                <p>Dist oultre :</p>
                <sp who="#jehanne">
                    <p>"Se vous estes bien informez de moy, vous vouldriez que je fusse hors de voz mains. Je n'ay riens
                        faict fors par revelacion."
                    </p>
                </sp>

                <p>Interrogue de quelle aage elle estoit quand elle partist de la maison de son pere, dist qu'elle ne
                    sauroit deposer.
                </p>
                <p>Interroguee si elle avoit apprins aulcun art ou mestier, dist que ouy, et que sa mere luy avoit
                    apprins a coustre, et qu'elle ne cuidoyt point qu'il y eust femme dedens Rouen qui luy en sceust
                    apprendre aulcune chose.
                </p>
                <p>Dit oultre qu'elle avoit laissé la maison de son pere en partye pour doubte des Bourguignons, et
                    qu'elle se estoit allee au Neufchastel, avecques une femme nommee la Rousse, ou elle demeura par
                    quinze jours. En laquelle maison elle faisoit les negoces de ladicte maison et ne alloit point aux
                    champs garder les brebis ne aultres bestes.
                </p>
                <p>Interroguee si elle se confessoit tous les ans, dit que ouy a son propre curé. Et se il estoit
                    empesché, elle se confessoit a ung aultre prebstre, par le congé dudit curé. Et si dist qu'elle
                    s'est confessee deux ou troys foys a des religieulx mendiens. Et qu'elle recepvoit le corps de
                    nostre Seigneur tous les ans a Pasques.
                </p>
                <p>Interroguee se elle recevoit point le corps de nostre Seigneur a aultres festes que a Pasques,
                    respondit :
                </p>
                <sp who="#jehanne">
                    <p>"Passez oultre."</p>
                </sp>
                <p>Et si dist que, dez l'aage de traize ans, elle eust revelacion de nostre Seigneur par une voix qui
                    l'enseigna a soy gouverner. Et pour la premiere foys elle avoit eu grand paour. Et dist que ladicte
                    voix vint ainsy que a mydy, en temps d'esté, elle estante au jardin de son pere, en ung jour de
                    jeune, et si dist que ladicte voix vint au costé dextre, vers l'eglise. Et dist que ladicte voix
                    n'est gueres sans clarté, laquelle est tousiours du costé de ladicte voix.
                </p>
                <p>Dit oultre que ladicte voix, apprez qu'elle l'eut ouye par troys foys, elle congneust que c'estoit la
                    voix ange. Dit ainsy que celle voix l'a tousiours bien gardee.
                </p>
                <p>Interroguee quel enseignement celle voix luy disoit pour le salut de son ame, respondit qu'elle luy
                    apprint a se bien gouverner. Et luy disoit qu'elle debvoit frequenter l'eglise. Et apprez luy dist
                    qu'il estoit neccessaire qu'elle venist en France. Et luy disoit deux ou troys foys la sepmaine
                    qu'elle partist pour venir en France. Et que son pere ne sceust riens de son partement. Avecques ce
                    luy dist qu'il faloit qu'elle se hatast de venir et qu'elle leveroit le siege de devant Orleans, et
                    qu'elle allast a Robert de Baudricourt, capitaine de Vacoulleur, et que il luy bailleroit des gens
                    pour la conduire. A quoy elle respondit qu'elle estoit une paovre femme, qui ne sçauroit chevaucher
                    ne faire ne demener la guerre. Et apprez ses parolles, elle s'en alla en la maison d'ung sien oncle,
                    ou elle demeura huit jours. Et que apprez son oncle la mena audit Robert de Baudricourt, lequel elle
                    congneut bien, et si ne le avoit jamais veu. Et dit qu'elle le congneust par la voix qui luy avoit
                    dist que c'estoit il.
                </p>
                <p>Dit oultre que ledit de Baudricourt la refusa par deux foys. A la tierce, la receut, et luy bailla
                    gens pour la mener en France, ainsy comme luy avoit dit la voix.
                </p>
                <p>Dist ainsy que, quand elle partist de Vaucouleur, qu'elle print habit d'homme, et print une espee que
                    luy bailla ledit de Baudricourt, sans aultres armures. Et si dist qu'elle estoit accompaignee d'ung
                    chevalier et de quattre aultres hommes, et que ce jour s'en allerent coucher en la ville de Sainct
                    Urbain, ou elle couscha en l'abbaye. Dist aussi que au chemin, elle passa par Auxerre, ou elle oyt
                    la messe en la grand eglise, et qu'elle avoit souvent ses voix avec elle.
                </p>
                <p>Interroguee qui luy conseilla de prendre habit d'homme,</p>
                <sp who="#scribe">
                    <p>a laquelle interrogacion j'ay trouvé en ung livre que ses voix luy avoyent commandé qu'elle print
                        habit d'homme, et en l'autre j'ay trouvé que, combien qu'elle en fust plusieurs foys
                        interroguee, toutesfoys elle n'en feist point de responce fors :
                    </p>
                </sp>
                <sp who="#jehanne">
                    <p>"Je ne charge homme."</p>
                </sp>
                <sp who="#scribe">
                    <p>Et ay trouué eudit livre que plusieurs foys varia a ceste interrogacion.</p>
                </sp>

                <p>Dit oultre que ledit Robert de Baudricourt fist jurer ceulx qui la menoyent, que, ilz la meneroyent
                    bien et seurement.
                </p>
                <p>Item, dit que ledit de Baudricourt se departit d'elle il luy dist :</p>
                <sp who="#baudricourt">
                    <p>"Va t'en. Et en advieigne ce qu'il en pourra advenir."</p>
                </sp>

                <p>Item, dit qu'elle sçait bien que Dieu ayme bien le duc d'Orleans, et qu'elle avoit eu plus de
                    revelacions de luy que d'homme de France, excepté de son roy.
                </p>
                <p>Item, dit qu'il falloit neccessairement qu'elle changeast son habit.</p>
                <p>Interroguee quelles lectres elle envoya aux Angloys et qu'elles contenoyent, dit qu'elle envoya des
                    lectres aux Engloys, qui estoyent devant Orleans, par lesquelles elle leur escrivoit qu'il falloit
                    que ilz se partissent de la.
                </p>
                <p>Et dist que en ces lectres, ainsy qu'elle oy dire, on a changé deux ou troys motz, c'est assavoir :
                </p>
                <sp who="#lettre">
                    <p>"Rendez a la Pucelle"</p>
                </sp>
                <p>et il y doibt avoir :</p>
                <sp who="#lettre">
                    <p>"Rendez au roy"</p>
                </sp>
                <p>Ou il y a :</p>
                <sp who="#lettre">
                    <p>"corps pour corps"</p>
                </sp>
                <p>et</p>
                <sp who="#lettre">
                    <p>"chef de guerre"</p>
                </sp>
                <p>cela n'estoit point esdictes lectres.</p>

                <p>Item, dit que sans empeschement elle vint jusques a son roy.</p>
                <p>Item, dit qu'elle trouva son roy a Chynon, ou elle arriva environ mydy, et se logea a une
                    hostellerye. Et apprez disner elle alla devers le roy qui estoit au chastel.
                </p>
                <p>Item, dit qu'elle entra avant en la chambre ou estoit le roy, lequel elle congnut bien entre les
                    aultres par le conseil de la voix.
                </p>
                <p>Item, dit qu'elle dist au roy qu'elle vouloit aller faire la guerre contre les Angloys.</p>
                <p>Interroguee si, quand la voix luy monstra le roy, se il y avoit point de lumiere, respond :</p>
                <sp who="#jehanne">
                    <p>"Passez oultre."</p>
                </sp>

                <p>Interrogué se elle vist point d'ange sur le roy, respond :</p>
                <sp who="#jehanne">
                    <p>"Pardonnez moy. Passez oultre."</p>
                </sp>

                <p>Item dit que devant que le roy la mist en oeuvre, il eust plusieurs apparicions et de belles
                    revelacions.
                </p>
                <p>Interroguee quelles revelacions, respondit :</p>
                <sp who="#jehanne">
                    <p>"Je ne les vous diray point encoires ; mais allez au roy, et il les vous dira."</p>
                </sp>

                <p>Item, dit que la voix luy promist que, bien tost apprez qu'elle viendroit, le roy la recepveroit.</p>
                <p>Item, dit que ceulx de son party congneurent bien que la voix estoit de par Dieu, et que ilz veirent
                    et congneurent la voix, et qu'elle le scait bien.
                </p>
                <p>Item, dit que le roy et plusieurs aultres de son conseil ouyrent et veirent les voix qui venoyent a
                    elle, et entre aultres, Charles, duc de Bourbon.
                </p>
                <p>Item, dit que jamais ne requist a la voix fors a la fin la salvacion de son ame.</p>
                <p>Item, dit que la voix luy avoit dit qu'elle demourast a Sainct Denis en France, et euquel lieu elle
                    voulut demeurer. Mais les seigneurs ne luy voullurent point laisser, pour ce que elle estoit blecee.
                    Et que aultrement, qu'elle n'en fust point partie. Et si dit que elle fut blecee dedens les fossez
                    de Paris, de laquelle bleceure, elle fut guarye dedens cinq jours.
                </p>
                <p>Item, dit qu'elle fist faire une grosse escarmouche devant Paris.</p>
                <p>Interroguee s'il estoit feste le jour qu'elle fist faire ladicte escarmouche, respondit apprez
                    plusieurs interrogatoires, qu'elle croyoit bien qu'il fust feste.
                </p>
                <p>Interroguee si c'estoit bien faict de faire ung assault a jour de feste, respond :</p>
                <sp who="#jehanne">
                    <p>"Passés oultre."</p>
                </sp>

                <p>Lesquelles interrogatoires et responces ainsy fetes, ledit evesque de beauvoys continua sa matiere
                    jusques au sabmedy ensuivant.
                </p>

            </div>

            <div type="séance">
                <p>Le sabmedy ensuivant qui estoit vingt quattre.me de febvrier, ceulx qui y avoyent esté le jour
                    precedent furent convocquez et appelez par le doyen de la chretienté de Rouen.
                </p>
                <p>Ledit evesque de Beauvoys persuada et admonnesta ladicte Jhenne qu'elle jurast absolutement et sans
                    condiction de dire verite. De ce faire fut troys foys admonnestee et requise.
                </p>
                <p>A quoy elle respondit :</p>
                <sp who="#jehanne">
                    <p>"Donnez moy congié de parler."</p>
                </sp>
                <p>Et puis dist :</p>
                <sp who="#jehanne">
                    <p>"Par ma foy, vous me pourriez demander telles choses que je ne vous diroys pas."</p>
                </sp>
                <p>Item, dist :</p>
                <sp who="#jehanne">
                    <p>"Peult estre que de beaucoup de choses, que vous me pourriez demander, que je ne vous diroye pas
                        le vray, specialement de ce qui touche les revelacions. Car vous me pourriez contraindre par
                        advanture a dire telle chose que j'ay juré ne dire point. Ainsi seroys pariure, que ne debveriez
                        pas vouloir."
                    </p>
                </sp>

                <p>Item, en s'adressant a monseigneur de Beauvoys luy dist :</p>
                <sp who="#jehanne">
                    <p>"Advisez bien de ce que dictes estre mon juge. Car vous prenez une grande charge, et me chargez
                        trop."
                    </p>
                </sp>
                <p>Item, dist que il luy estoit advis que c'estoit assez d'avoir juré deux foys.</p>

                <p>Interroguee derechef se elle veult point jurer simplement et absolutement, respond :</p>
                <sp who="#jehanne">
                    <p>"Vous vous en povez bien passer. J'ay assez juré de deux foys. Et croy que tout le clergé de
                        Rouen et de Paris ne m'y sauroyent contraindre, se ilz ne avoyent tort."
                    </p>
                </sp>
                <p>Et si dist qu'elle ne auroit pas tout dit en huit jours.</p>

                <p>Item, dit que de sa venue en France, elle dira voluntiers verité, mais non pas de tout.</p>
                <p>Item, sur ce qu'il luy fut dit, que elle eust advis aux assistens, se elle devoit jurer ou non,
                    respondit que de sa venue elle dira voluntiers verité et non aultrement, et qu'il ne luy en falloit
                    plus parler. Et sur ce qu'elle fut admonnestee en luy remonstrant qu'elle se rendoit suspecte de ne
                    vouloir jurer, respondit comme devant.
                </p>
                <p>Item, sur ce que ledit evesque la somma et requist de jurer precisement et absolutement, respondit
                    :
                </p>
                <sp who="#jehanne">
                    <p>"Je diray voluntiers ce que je sauray, et non pas tout."</p>
                </sp>
                <p>Item, dit outtre que elle estoit venue de par Dieu et qu'elle n'avoit icy que faire, et que on la
                    renvoyast a Dieu, dont elle estoit venue.
                </p>

                <p>Item, apprez que derechef fut sommee et requise de jurer comme dessus et admonnestee de ce faire sur
                    peine de estre actaincte et convaincue des cas a elle imposez, respondit :
                </p>
                <sp who="#jehanne">
                    <p>"J'ay assez juré. Passez oultre."</p>
                </sp>

                <p>Item, derechef et d'abondant fut admonnestee de dire verité de ce que touchoit son procez, en luy
                    remonstrant qu'elle se metoit en danger. Respondit :
                </p>
                <sp who="#jehanne">
                    <p>"Je suis preste de jurer et dire ce que je sçauray touchant mon procez. Mais je ne diray point
                        tout ce que sçay."
                    </p>
                </sp>
                <p>Et apprez ces parolles, elle jura.</p>

                <p>Ces choses faictes, fut interroguee par maistre Jehan Beaupere.</p>
                <p>Et premierement luy demanda depuis quelle heure elle ne avoit beu ou mengé. Respondit :</p>
                <sp who="#jehanne">
                    <p>"Depuis hier, apprez mydy."</p>
                </sp>

                <p>Interroguee depuis quand elle ne ouyt sa voix, respondit qu'elle l'avoit ouye hier et huy.</p>
                <p>Interroguee a quelle heure elle l'avoit hier ouye, dist que elle l'avoit ouye troys foys : l'une au
                    mattin, l'autre a heure de vespres, et l'autre a l'heure de l'Ave Maria. Encoires l'ouoit elle plus
                    souvent qu'elle ne dit.
                </p>
                <p>Interroguee que elle faisoit hier au mattin quand elle ouyt ceste voix, respond qu'elle dormoit, et
                    que ladicte voix l'esveilla.
                </p>
                <p>Interroguee si ladicte voix l'esveilla par voix, ou par la toucher par les bras ou ailleurs, respond
                    que par ladicte voix elle se esveilla, sans luy toucher.
                </p>
                <p>Interroguee se ladicte voix estoit encoires en sa chambre, respond que non, qu'elle saiche, mais
                    qu'elle estoit au chastel.
                </p>
                <p>Interroguee si elle mercya point ladicte voix, et si elle se agenouilla, respond qu'elle la mercya,
                    elle estant assise en son lict. Et dit qu'elle joignit les mains, et luy requist et pria qu'elle luy
                    aidast et la conseillast de ce que elle avoit affaire. A quoy ladicte voix luy dist qu'elle
                    respondist hardyment.
                </p>
                <p>Interroguee que la voix luy dist, quand elle fut esveillee, respond qu'elle luy dist qu'elle
                    demandast conseil a nostre Seigneur.
                </p>
                <p>Interroguee si au devant qu'elle la requist, se elle luy auoit dit aulcunes paroles, respond que,
                    devant qu'elle fust esveillee, que la voix luy avoit dit aulcunes paroles, qu'elle ne entendoit pas.
                    Mais depuis qu'elle fut esveillee, qu'elle entendit que la voix luy dist qu'elle respondist
                    hardyment.
                </p>

                <p>Item, dit derechef audit evesque :</p>
                <sp who="#jehanne">
                    <p>"Vous dictes que vous estes mon juge. Advisez bien que vous ferez, car de verité je suis envoyee
                        de par Dieu, et vous mectez en grand danger."
                    </p>
                </sp>

                <p>Interroguee se celle voix avoit point mué aulcunes foys sa deliberacion, respond qu'elle ne l'avoit
                    jamais trouvee en deux paroles contraires.
                </p>
                <p>Interroguee si c'est un angele de Dieu sans moyen, ou de sainct ou de saincte, respond qu'elle vient
                    de par Dieu :
                </p>
                <sp who="#jehanne">
                    <p>"Et je croy que je ne vous dys pas pleinement ce que je sçay, et ay greigneur paour de dire
                        quelque chose qui leur desplaise, que je n'ay de respondre a vous."
                    </p>
                </sp>
                <p>Et dit :</p>
                <sp who="#jehanne">
                    <p>"Quant a ceste interrogacion, je vous prye que je aye dilacion."</p>
                </sp>

                <p>Interroguee se elle croit que Dieu soit desplaisant que on dye verité, respond a monseigneur de
                    Beauvoys que les voix luy ont dit qu'elle die aulcunes choses au roy et non pas a luy.
                </p>
                <p>ltem, dit que la voix luy a dict ceste nuict moult de choses pour le bien du roy, lesquelles elle
                    vouldroit que le roy les sceust ennuict, et qu'elle ne beust de vin jusques a Pasques. Et il en
                    seroit bien plus aise a disner.
                </p>

                <p>Interroguee si elle pourroit tant faire devers ceste voix qu'elle voulsist obayr et porter messaige a
                    son roy, respond qu'elle ne sçait si elle y vouldroit obayr, se ce n'estoit la volunté de Dieu et
                    que nostre Seigneur le consentist. Et, se il plaist a Dieu, il le pourra bien faire reveler au roy,
                    et de ce seroys bien contente.
                </p>
                <p>Interroguee pourquoy elle ne sçait maintenant parler avecques son roy, comme elle faisoit quand elle
                    estoit en sa presence, respond qu'elle ne sçait si c'est la volunté de Dieu.
                </p>
                <p>Item, dit que, se n'estoit la grace de Dieu, elle ne pourroit riens faire.</p>

                <p>Interroguee si son conseil luy a point revelé que elle eschappera, respond :</p>
                <sp who="#jehanne">
                    <p>"Je le vous ay a dire ?"</p>
                </sp>

                <p>Interroguee se ennuict cette voix luy a point donné d'advis et de conseil de ce qu'elle debvoit
                    respondre, respond : se elle luy en a revelé ou dit quelque chose, elle ne l'a pas bien entendu.
                </p>
                <p>Interroguee se, a ses deux jours que dernierement elle a ouy ses voix, se il y est venue lumiere,
                    respond que au devant de la voix vient clarté.
                </p>
                <p>Interroguee se avecques les voix elle voit quelque chose, respond :</p>
                <sp who="#jehanne">
                    <p>"Je ne vous dys pas tout car je n'en ay congié, et aussi mon serment ne touche pas cela. Mais je
                        vous dy qu'il y a voix bel, bonne, et digne, et n'en suis point tenue d'en respondre."
                    </p>
                </sp>

                <p>Interroguee se la voix a veue, c'est assavoir si elle a des yeulx, pour ce qu'elle demanda a veoir
                    par escript les poins sur lesquelz on la vouloit interroguera, a quoy elle respond :
                </p>
                <sp who="#jehanne">
                    <p>"Vous ne l'avez pas encoire."</p>
                </sp>
                <p>Item, dit que le dict des petis enfans est que on pend bien aulcunes foys les gens pour dire
                    verité.
                </p>

                <p>Interroguee sy elle sçait qu'elle soit en la grace de Dieu, respond :</p>
                <sp who="#jehanne">
                    <p>"Se je ny y suis, Dieu m'y veuille mettre. Et se je y suis, Dieu m'y veuille tenir."</p>
                </sp>
                <p>Item, dit que, se elle sçavoit qu'elle ne fust en la grace de Dieu, qu'elle seroit la plus dolente du
                    monde. Dit oultre, si elle estoit en peché, que la voix ne viendroit point a elle. Et vouldroit que
                    chascun l'entendist aussy bien comment elle.
                </p>
                <p>Item, dit qu'elle cuide qu'elle estoit en aage de .xiii. ans quand la voix luy vint la premiere
                    foys.
                </p>

                <p>Interroguee se en sa jeunesse elle alloit se esbattre avecq les autres aux champs, dit qu'elle y a
                    bien esté aulcunes foys. Mais ne sçait en quel aage.
                </p>

                <p>Interroguee sy ceulx de Dompremy tenoyent le party des Bourguygnons ou Armignat, respond qu'elle ne
                    congnoissoit que ung Bourguygnon, qu'elle eust bien voulu
                    <choice>
                        <sic>qu'elle</sic>
                        <corr>qu'il</corr>
                    </choice>
                    eust eu la teste couppee, voire, se il eust pleu a Dieu.
                </p>
                <p>Interroguee si a Marcy, ilz estoyent Bourguygnons ou Armignacz, respond qu'ilz estoyent
                    Bourguygnons.
                </p>
                <p>Interroguee se la voix luy dist en sa jeunesse qu'elle hayst les Bourguygnons, respond que depuis
                    qu'elle entendit que les voix estoyent pour le roy de France, elle n'a point aymé les Bourguygnons.
                    Item, dit que les Bourguygnons auront la guerre se ilz ne font ce qu'ilz doibvent, et le sçait par
                    la voix.
                </p>

                <p>Interroguee se en son jeune aage elle eut voix que les Angloys debvoyent venir en France, respond que
                    ils estoyent ja en France quand ilz commencerent a venir.
                </p>
                <p>Interrogué se elle fut oncques avecques les petis enfans qu'ilz se combatoyent pour le party des
                    Angloys et des Françoys, respond que non, dont elle ait memoire. Mais a bien veu que aulcuns de
                    ceulx de leur ville s'estoyent combatus contre ceulx de Marcy, en revenoyent aulcunes foys bien
                    blecez et saignans.
                </p>

                <p>Interroguee si en son jeune aage elle avoit grande intencion de persecuter les Bourguygnons, respond
                    qu'elle avoit bonne volunté que le roy eust son royaulme.
                </p>

                <p>Interroguee se ele eust bien voullu estre homme, quand elle sceut qu'elle debvoit venir, dit que
                    autresfoys y avoit respondu.
                </p>

                <p>Interroguee si elle menoit point les bestes aux champs, dit qu'elle a respondu, et que, depuis
                    qu'elle a esté grande et qu'elle a eu entendement, ne les gardoit pas mais aidoit bien a les
                    conduire es prez en ung chastel, nommé l'Isle, pour doubte des gens d'armes. Mais de son jeune aage,
                    si elle les gardoit ou non, n'en a pas la memoire.
                </p>
                <p>Item, interroguee de l'arbre, respond que assez prez de Dompremy d'ung arbre que [blanc commentaire]
                    se appelle l'arbre des Dames, et les aultres l'appellent l'arbre des Fees. Et auprez a une fontaine,
                    et a ouy dire que les gens malades des fiebvrez en boyvent, et mesmes en a veu aller querir pour en
                    guarir. Mais ne sçait se ilz en garissoyent ou non. Item, dit qu'elle a ouy dire que les malades,
                    quand ilz se pevent lever, vont a l'arbre pour leur esbattre. Et dit que c'est ung grand arbre,
                    nommé fou, dont vient de beau may, et souloit estre a messyre Pierre de Bolemont.
                </p>
                <p>Item, qu'elle alloit aucunes foys avecques les aultres jeunes filles en temps d'esté, et y faisoit
                    des chappeaux pour Nostre Dame de Dompremy. Item, dit qu'elle a ouy dire a plusieurs anciens, non
                    pas de son lignaiges, que les fees y reperoyent. Et a ouy dire a une nommee Jhenne,
                    <app>
                        <lem>femme du mary de la fille de sa marraine</lem>
                        <rdg wit="BE">femme du maire de la ville de Dompremy</rdg>
                    </app>
                    , qu'elle les avoit veues la. Se il estoit vray, elle ne sçait.
                </p>
                <p>Item, dit qu'elle ne veit jamais fee, qu'elle saiche, a l'arbre, ne ailleurs. Item, dit qu'elle avoit
                    veu mectre es branches dudit arbre des chappeaux par les jeunes filles, et elle mesmes y en a mys
                    avecques les aultres fille. Et aulcunes foys les emportoyent, et aulcunes foys laissoyent.
                </p>
                <p>Item, dit que depuis qu'elle sceut qu'elle debvoit venir en France, elle feit pou d'esbattemenz et le
                    moins qu'elle peut. Et ne sçait point que, depuis qu'elle eut entendement, qu'elle ait dansé prez
                    dudit arbre. Mais aulcunes foys y peult bien avoir dansé avecques les enfans, mais y avoit plus
                    chanté que dansé.
                </p>

                <p>Item, dit bien qu'il y a ung bosc, que on appelle le Bosc Chesnu, que on voit de l'huys de son pere.
                    Et y a petite espace non pas d'une lieue, mais qu'elle ne sçait ne ouyt oncques dire que les fees y
                    repperassent. Item, dit qu'elle a ouy dire a son frere que on disoit au pays qu'elle avoit prins ses
                    revelacions a l'arbre et es fees. Mais non avoit. Et luy disoit bien le contraire. Et dit oultre,
                    quand elle vint devers le roy, que aulcuns demandoyent si en son pays avoit point de boys que on
                    appelast le Boys Chesnu, car il y avoit prophecies qui disoyent que de devers le Boys Chanu debvoit
                    venir une pucelle qui venoit faire merveilles. Mais en ce n'a point adiousté de foy.
                </p>

                <p>Interroguee se elle vouldroit avoir habit de femme, respond :</p>
                <sp who="#jehanne">
                    <p>"Si vous m'en voulez donner congié, baillez m'en ung, et je le prendray, et m'en yray. Et
                        aultrement non. Et suis contente de cestuy cy, puisqu'il plaist a Dieu que je le porte."
                    </p>
                </sp>

                <p>Apprez les interrogacions ainsy faictes fut faicte assignacion au mardy ensuivant a heure de huit
                    heures demain et furent requis les assistenz de eulx y trouver ledict jour a l'heure dicte affin
                    qu'ilz ne fussent point interessez.
                </p>

            </div>
            <div type="séance">

                <head>Le mardy ensuivant, qui fut le xxvii.me jour du moys de febvrier apprez le dimence de Remmiscere,
                    en l'an mil iiii.cc xxx, pour la quinte cession.
                </head>

                <p>Premierement furent appelez tous les assistens, et en leur presence fut requise ladicte Jhenne par
                    monseigneur l'evesque de Beauvoys, de jurer et faire serment de ce que touchoit son procez. A quoy
                    elle respondit que voluntiers elle jureroit de ce qui toucheroit son procez, mais non pas de tout ce
                    qu'elle sçauroit.
                </p>

                <p>Item, derechef fut requise par ledit evesque de respondre verité de tout ce qui luy seroit demandé.
                    Respond comme devant :
                </p>
                <sp who="#jehanne">
                    <p>"Car il me semble que vous debvez estre content, car j'ay assez juré."</p>
                </sp>

                <p>>Item, par le commandement de monseigneur de Beauvoys, maistre Jehan Beaupere commença a interroguer
                    ladicte Jhenne, et luy demander comment elle s'est portee depuis sabmedy. Respond :
                </p>
                <sp who="#jehanne">
                    <p>"Vous voyez que je me suis portee le mieulx que j'ay peu."</p>
                </sp>

                <p>Interroguee si elle jeunoit tous les jours de ce Karesme, respond :</p>
                <sp who="#jehanne">
                    <p>"Cella est il de vostre procez ?"</p>
                </sp>
                <p>A quoy ledit Beaupere dist :</p>
                <sp who="#beaupere">
                    <p>"Ouy, vrayment il sert au procez."</p>
                </sp>
                <p>Respond :</p>
                <sp who="#jehanne">
                    <p>"Ouy, vrayement, j'ai tousiours jeuné."</p>
                </sp>

                <p>Interroguee se, depuis sabmedy, elle a ouye sa voix, respond :</p>
                <sp who="#jehanne">
                    <p>"Ouy, vrayement, beaucoup de foys."</p>
                </sp>

                <p>Interroguee se sabmedy elle l'oyst en ceste salle, respond :</p>
                <sp who="#jehanne">
                    <p>"Il n'est point en vostre procez."</p>
                </sp>
                <p>Et apprez dit que ouy.</p>

                <p>Interroguee que sabmedy elle luy dist, respond :</p>
                <sp who="#jehanne">
                    <p>"Je ne la entendoys pas bien, et n'entendoye chose que je vous puisse recorder, jusques au retour
                        a ma chambre."
                    </p>
                </sp>

                <p>Interroguee qu'elle dist quant elle fut retournee a sa chambre, respond :</p>
                <sp who="#jehanne">
                    <p>"Que vous respondisse hardiment."</p>
                </sp>
                <p>Et dit qu'elle demandoit conseil des choses que on luy demandoit.</p>

                <p>Item, dit ce qu'elle aura congié de nostre Seigneur de reveler, elle le dira voluntiers. Mais de ce
                    qui touchera les revelacions touchant le roy de France, elle ne le dira pas sans congié de sa voix.
                </p>

                <p>Interroguee se la voix luy a deffendu qu'elle ne dye tout, respond qu'elle n'a pas encoire bien
                    entendu.
                </p>

                <p>Interroguee que la voix luy dist, respond qu'elle demandoit conseil d'aulcunes choses, que on luy
                    avoit demandees.
                </p>

                <p>Interroguee se elle luy donna conseil d'aulcunes choses, respond que d'aulcuns poins, elle a eu
                    conseil. Item, aussy que d'aulcunes choses, luy pourra l'en demander responce dont elle ne respondra
                    pas sans congié. Et si elle respondoit sans congié, par advanture, elle ne les auroit point en
                    garant :
                </p>
                <sp who="#jehanne">
                    <p>"Et quand je auray congié de nostre Seigneur, je ne doubteray point a respondre, car je auray bon
                        garant."
                    </p>
                </sp>

                <p>Interroguee se ce estoit voix d'angele ou de sainct ou de saincte, ou de Dieu sans moyen, respond que
                    la voix, c'est de saincte Katherine et Marguerite. Et leurs figures sont couronnés de belles
                    couronnes, moult richement et moult precieusement :
                </p>
                <sp who="#jehanne">
                    <p>"Et de ce j'ay congié de nostre Seigneur. Se de ce vous faictes doubte, envoyez a Poitiers, ou
                        aultresfoys ay esté interroguee."
                    </p>
                </sp>

                <p>Interroguee qu'elle sçait que ce sont ces deux sainctes et si elle congnoit bien l'ung et l'autre,
                    respond qu'elle sçait bien que ce sont elles, et que elle congnoit bien l'ung et l'autre.
                </p>

                <p>Interroguee comme elle congnoit bien l'une et l'autre, respond qu'elle les congnoist par le salut
                    qu'ilz luy font. Item, dit qu'il y a sept ans que la premiere foys luy ont apris a se gouverner.
                    Item, dit qu'elle les congnoist mesmes, parce que ilz se nomment a elle.
                </p>

                <p>Interroguee se ilz
                    <choice>
                        <corr>sont</corr>
                    </choice>
                    vestues d'ung mesme drap, respond :
                </p>
                <sp who="#jehanne">
                    <p>"Je ne vous en diray maintenant aultre chose"</p>
                </sp>
                <p>et qu'elle n'a pas congié de le reveler :</p>
                <sp who="#jehanne">
                    <p>"Et se vous ne m'en croyez, allez a Poitiers."</p>
                </sp>

                <p>Item, dit qu'il y a des revelacions qui vont au roy de France,</p>
                <sp who="#jehanne">
                    <p>"et non pas a ceulx qui me interroguent."</p>
                </sp>

                <p>Interroguee se ilz sont d'ung mesme aage, respond :</p>
                <sp who="#jehanne">
                    <p>"Je n'ay pas congié de le vous dire."</p>
                </sp>

                <p>Interroguee s'ilz parlent ensemble, ou l'ung apprez l'autre, respond :</p>
                <sp who="#jehanne">
                    <p>"Je n'ay pas congé de le vous dire. Et toutesfoys j'en ay tous les jours conseil de toutes les
                        deux."
                    </p>
                </sp>

                <p>Interroguee laquelle
                    <choice>
                        <sic>appartiem</sic>
                        <corr>apparust</corr>
                    </choice>
                    la premiere, respond :
                </p>
                <sp who="#jehanne">
                    <p>"Je ne les congneuz pas si tost."</p>
                </sp>
                <p>Et l'a bien sceu aulcunes foys, mais l'a oublié. Et s'elle a conseil, le dira voluntiers. Et ce est
                    au registre de Poitiers.
                </p>

                <p>Item, dit aussi qu'elle a eu le conseil de sainct Michel.</p>

                <p>Interroguee lequel vint le premier, respond que ce fut sainct Michel.</p>

                <p>Interroguee se il y a gueres de temps, respond :</p>
                <sp who="#jehanne">
                    <p>"Je ne vous nommes point de voix de sainct Michel, mais de grant confort."</p>
                </sp>

                <p>Interroguee qui estoit la premiere voix qui vint a elle en l'aage de .xiii. ans, respond que ce fut
                    sainct Michel qu'elle veit devant ses yeulx. Et ne estoit pas seul, mais estoit bien accompaigné de
                    angelz du ciel. Et dit oultre que elle ne vint en France, synon du commandement de Dieu.
                </p>

                <p>Interroguee si elle veit sainct Michel et les angelz corporellement et formeement, respond :</p>
                <sp who="#jehanne">
                    <p>"Je les vey de mes yeulx corporelz, aussi bien que je vous voy."</p>
                </sp>
                <p>Et quand ilz se partirent de elle, elle plouroit et eust bien voulu que ilz l'eussent emportee.</p>

                <p>Interroguee en quelle figure estoit sainct Michel,</p>
                <sp who="#jehanne">
                    <p>"Je ne vous en ay pas encoires respondu, et n'ay point encoires congié de le dire."</p>
                </sp>

                <p>Interroguee, a celle premiere foys, que sainct Michel luy dist, respond :</p>
                <sp who="#jehanne">
                    <p>"Vous n'en aurez ennuict responce."</p>
                </sp>

                <p>Interroguee se il estoit nud :</p>
                <sp who="#jehanne">
                    <p>"Pensez vous", <!--inserer un ex --> respond, "que nostre Seigneur n'ait de quoy les vestir ?"
                    </p>
                </sp>

                <p>Interroguee se ledit sainct Michel avoit balance, respond :</p>
                <sp who="#jehanne">
                    <p>"Je n'en sçays rien."</p>
                </sp>

                <p>Item, dit qu'elle a grand joye quand elle le voit. Et dit qu'il luy est advis, quand elle le voit,
                    qu'elle n'est pas en peché mortel.
                </p>

                <p>Item, dit que saincte Katherine et saincte Margueritte la font voluntiers confesser, c'est assavoir
                    de foys a aultre.
                </p>

                <p>Item, dit que, si elle est
                    <choice>
                        <corr>en</corr>
                    </choice>
                    peché mortel, elle ne sçait.
                </p>

                <p>Interroguee quand elle se confesse, si elle cuide estre en peché mortel aulcunes foys, respond
                    qu'elle ne scait se elle y a esté, mais n'en cuide point avoir fait les œuvres :
                </p>
                <sp who="#jehanne">
                    <p>"Et ja ne plaise a Dieu que j'y fusse oncques. Et ja ne plaise à Dieu que je faces les oeuvres,
                        ou que je les ayes faictes, par quoy mon ame soit chargee de peché mortel."
                    </p>
                </sp>

                <p>Interroguee quel signe elle donna a son roy pour luy monstrer qu'elle venoit de par Dieu, respond :
                </p>
                <sp who="#jehanne">
                    <p>"Je vous ay tousiours respondu que vous ne me le tirerez ja de la bouche. Allez luy demander."
                    </p>
                </sp>

                <p>Interroguee se elle a juré non reveler ce qu'on luy demandera touchant le procez, respond :</p>
                <sp who="#jehanne">
                    <p>"Je vous ay autresfoys dit ce qui touche le roy, je ne le vous diray pas. Mais ce qui touche le
                        procez et la foy, je le vous diray."
                    </p>
                </sp>

                <p>Interroguee si elle sçait point le signe, respond :</p>
                <sp who="#jehanne">
                    <p>"Vous ne ne le sçaurez pas de par moy."</p>
                </sp>
                <p>Item, luy fut dit que ce touche le procez, respond :</p>
                <sp who="#jehanne">
                    <p>"Je le diray voluntiers, mais de ce j'ay promis tenir bien secret, je ne le vous diray point. Je
                        l'ay promis en tel lieu que je ne le vous puis dire sans moy pariurer."
                    </p>
                </sp>

                <p>Interroguee a qui elle a promis, respond que a saincte Katherine et saincte Margueritte, et ce fut
                    monstré au roy.
                </p>

                <p>Item, dit qu'elle leur promist sans qu'ilz la requissent, et a la requeste d'elle qui parle. Et dit
                    que trop de gens luy eussent demandé, s'elle ne l'eust promis.
                </p>

                <p>Interroguee si en la compaignie ou elle monstra le signe, se il y avoit aultre personne que le roi,
                    respond :
                </p>
                <sp who="#jehanne">
                    <p>"Je pense que il n'y avoit aultre personne que luy, combien que assez prez il y avoit assez de
                        gens."
                    </p>
                </sp>

                <p>lnterroguee si elle veit point de couronne sur la teste du roy quand elle monstra le signe, respond
                    :
                </p>
                <sp who="#jehanne">
                    <p>"Je ne le vous puis dire sans moy pariurer."</p>
                </sp>

                <p>Interroguee se il avoit couronne a Rains, respond que elle pense que celle qu'il trouva a Rains, il
                    la print en gré. Mais une bien riche luy fut apportee apprez luy, et le feist pour haster a la
                    requeste de ceulx de la ville, pour eviter la charge des gens d'armes. Et s'il eust actendu, il eust
                    esté couronné en une plus riche mille foys.
                </p>

                <p>Interroguee se elle a veue la couronne qui est plus riche, respond :</p>
                <sp who="#jehanne">
                    <p>"Je ne le vous puis dire, sans moi pariurer. Et se je ne l'ay veue, je ay ouy dire qu'elle est
                        ainsy riche."
                    </p>
                </sp>

                <p>Et apprez les interrogacions ainsy faictes fut faicte assignacion a tous les assistens au sabmedy
                    ensuivant a l'heure de huit heures de mattin. Et furent requis lesdicts assistenz de eulx y trouver
                    au jour et a l'heure dessusdicte, qu'ilz ne feussent interessez, c'est a dire sur certaines peines.
                </p>

            </div>
            <div type="séance">

                <head>Le sabmedy ensuivant, qui fut le iii.me jour de mars.</head>

                <p>Pour la six.me cession comparut ladicte Jhenne, et fut requise et priee par les assistens de jurer
                    simplement et absolutement de dire verité de tout ce qui luy sera demandé.
                </p>
                <p>Respond :</p>
                <sp who="#jehanne">
                    <p>"Je suis preste de jurer, ainsi que autresfoys j'ay juré."</p>
                </sp>
                <p>Et puis jura sur les sainctes Euvangiles.</p>

                <p>Item, derechef par le commandement de monseigneur l'evesque de Beauvoys, ledit maistre Jehan Beaupere
                    interrogua ladicte Jhenne en luy recitant qu'elle avoit dit que sainct Michel avoit aelles, et avecq
                    ce de saincte Katherine et Marguerite qu'elle ne avoit point parlé du corps ou membres.
                </p>
                <p>Respond :</p>
                <sp who="#jehanne">
                    <p>"Je vous en ay dit ce que je sçay, et ne vous en respondray aultre chose."</p>
                </sp>
                <p>Item, dit qu'elle les a si bien veues qu'elle sçait bien qu'ilz sont saincts et sainctes en
                    paradis.
                </p>

                <p>Interroguee si elle a veu aultre chose que le visaige, respond :</p>
                <sp who="#jehanne">
                    <p>"Je vous en ay dit ce que j'en sçays. J'aymeroye mieulx que me feissez trencher le col."</p>
                </sp>
                <p>Item, dit que tout ce qu'elle sçait touchant le procez, elle le dira voluntiers.</p>
                <p>Interroguee se sainct Michel et sainct Gabriel ont testes naturellement, respond :</p>
                <sp who="#jehanne">
                    <p>"Ouy a mes yeulx. Et croy que se soyent ilz, aussy fermement comme Dieu est."</p>
                </sp>
                <p>Interroguee s'elle croit que Dieu les ait formez en ces testes esquelles les a veues, respond :</p>
                <sp who="#jehanne">
                    <p>"Je les ay veues en mes yeulx. Je ne vous en diray aultre chose."</p>
                </sp>
                <p>Interroguee se elle croit que Dieu les ait formez en ces testes esquelles les a veues, respond que
                    ouy.
                </p>
                <p>Interroguee se elle croit que en celle forme et maniere Dieu les ait crees du commencement, respond
                    :
                </p>
                <sp who="#jehanne">
                    <p>"Vous n'en aurez aultre chose pour le present, fors ce que j'ay respondu."</p>
                </sp>
                <p>Interroguee se elle avoit veu ou sceu par revelacion que elle eschapperoit, respond :</p>
                <sp who="#jehanne">
                    <p>"Cela ne touche point vostre procez. Voulez vous que je parle contre moy ?"</p>
                </sp>
                <p>Interroguee se ses voix luy en ont riens dit, respond :</p>
                <sp who="#jehanne">
                    <p>"Cela n'est point de vostre procez. Je me actens a nostre Seigneur, qui en fera son plaisir."</p>
                </sp>
                <p>Dit oultre :</p>
                <sp who="#jehanne">
                    <p>"Par ma foy, je ne sçay l'heure ne le jour. Le plaisir de Dieu soit faict."</p>
                </sp>
                <p>Interroguee se ses voix luy ont riens dit en general, respond :</p>
                <sp who="#jehanne">
                    <p>"Ouy, vrayement, ilz m'ont dit que je seray delivree. Mais ne sçay le jour ne l'heure. Et que je
                        face bonne chere hardyment."
                    </p>
                </sp>

                <p>Interroguee, quand elle vint premierement devers son roy, se il luy demanda si elle avoit revelacion
                    de muer son habit, respond :
                </p>
                <sp who="#jehanne">
                    <p>"Je vous ay respondu, et toutesfoys ne me souvient se il me fut demandé."</p>
                </sp>
                <p>Dit que ce est en escript a Poitiers.</p>
                <p>Interroguee se les maistres qui la examinerent en l'autre obaissance, les ungs par ung moys, les
                    aultres par troys sepmaines, se ilz la interroguerent point de la mutation de son habit, respond :
                </p>
                <sp who="#jehanne">
                    <p>"Il ne m'en souvient."</p>
                </sp>
                <p>Toutesvoyes elle dist : ilz la interroguerent ou elle avoit prins tel habillement d'homme, et elle
                    leur dist que ce avoit esté a Veaucouleur.
                </p>
                <p>Interroguee se ilz luy demanderent point qu'elle l'eust prins par ses voix, respond :</p>
                <sp who="#jehanne">
                    <p>"Il ne m'en souvient."</p>
                </sp>
                <p>Interroguee, quand elle alla premierement visiter la royne, se elle luy demanda point de cest habit,
                    respond :
                </p>
                <sp who="#jehanne">
                    <p>"Il ne m'en souvient."</p>
                </sp>
                <p>Interroguee se le roy ou la royne ou aultres de son party requirent point de mectre son habit jus et
                    prendre habit de femme, respond :
                </p>
                <sp who="#jehanne">
                    <p>"Cela nest point de vostre procez."</p>
                </sp>
                <p>Interroguee se a Beaureveoir elle en fut requise, respond :</p>
                <sp who="#jehanne">
                    <p>"Ouy, vrayement. Et je respondy que je ne le mueroys point sans le congié de nostre Seigneur."
                    </p>
                </sp>

                <p>Item, dit que la damoiselle de Luxembourg requist a monseigneur de Luxembourg qu'elle ne fust point
                    livree aux Angloys.
                </p>
                <p>Item, dit que la damoiselle de Luxembourg et la dame de Beaureveoir luy offrirent habit de femme ou
                    drap a le faire, et luy requirent qu'elle le portast. Et elle respondit qu'elle n'en avoit pas le
                    congié de nostre Seigneur, et qu il n'estoit pas encoires temps.
                </p>
                <p>Interroguee se messyre Jean de Pressy et aultres luy offrirent point habit de femme, respond :</p>
                <sp who="#jehanne">
                    <p>"Luy et plusieurs aultres le m'ont plusieurs foys offert."</p>
                </sp>
                <p>Interroguee se elle croit qu'elle eust delinqué ou faict peché mortel de prendre habit de femme,
                    respond qu'elle faict mieulx d'obayr a servir son souverain Seigneur, c'est assavoir Dieu, que aux
                    hommes.
                </p>
                <p>Item, dit que, si elle l'eust deu faire, elle l'eust plus tost faict a la requeste de ses deux dames,
                    que d'aultres dames qui soyent en France, excepté la royne.
                </p>
                <p>Interroguee, quand Dieu luy revela qu'elle muast son habit, se ce fut par la voix sainct Michel, de
                    saincte Katherine ou saincte Marguerite, respond :
                </p>
                <sp who="#jehanne">
                    <p>"Vous n'en aurez maintenant aultre chose."</p>
                </sp>
                <p>Interroguee, quand son roy la mist en oeuvre et elle feist faire son estandard, se les gens d'armes
                    et aultres gens de guerre feirent faire poumonceaux en la maniere du sien, respond :
                </p>
                <sp who="#jehanne">
                    <p>"Il est bon a sçavoir que les seigneurs maintenoyent leurs armes et non aultres."</p>
                </sp>
                <p>Item, dit que les aulcuns compaignons de guerre en feirent faire a leur plaisir, et les aultres
                    non.
                </p>
                <p>Interroguee de quelles matieres ilz les feirent faire, se ce fut de toille ou de drap, respond :</p>
                <sp who="#jehanne">
                    <p>"C'estoit de blans satins, et y en avoit en aulcuns des fleurs de lys."</p>
                </sp>
                <p>Et si dit qu'elle n'avoit que deux ou troys lances de sa compaignie, mais les compaignons de guerre
                    aulcunes foys en faisoyent faire a la semblance des siens, seulement pour congnoistre les siens des
                    aultres.
                </p>
                <p>Interroguee s'ilz estoyent gueres souvent renouvelez, respond :</p>
                <sp who="#jehanne">
                    <p>"Je ne sçay. Quand les lances estoyent rompues, on en faisoit de nouveaux."</p>
                </sp>
                <p>Interroguee se elle dist point que les pomonceaux, qui estoyent a la semblance des siens, estoyent
                    eureux, respond qu'elle leur disoit aulcunes foys :
                </p>
                <sp who="#jehanne">
                    <p>"Entrez hardyment parmy les Angloys",</p>
                </sp>
                <p>et elle mesme y entroit.</p>
                <p>Interroguee se elle leur dist que ilz le portassent hardyment et qu'ilz auroyent bon eur, respond que
                    elle leur dist bien ce qui estoit venu et viendroit encoire.
                </p>
                <p>Interroguee si elle metoit ou faisoit point metre de l'eaue benoiste sur les poumonceaux, quand on
                    les prenoit de nouvel, respond :
                </p>
                <sp who="#jehanne">
                    <p>"Je n'en sçays riens. Et se il a esté faict, ce n'a pas esté de mon commandement."</p>
                </sp>
                <p>Interroguee se elle y en a point veu gecter, respond :</p>
                <sp who="#jehanne">
                    <p>"Cela n'est point de vostre procez."</p>
                </sp>
                <p>Et se elle y en a veu gecter, elle n'est pas advisee de maintenant vous en respondre.</p>
                <p>Interroguee se les compaignons de guerre faisoyent point metre en leurs poumonceaux : Jhesus maria,
                    respond :
                </p>
                <sp who="#jehanne">
                    <p>"Par ma foy, je n'en sçais riens."</p>
                </sp>
                <p>Interroguee se elle a point tournyé ou faict tournyer toilles, par maniere de procession, entour ung
                    chastel ou eglise pour faire des poumonceaux, respond que non et n'en a riens veu faire.
                </p>
                <p>Interroguee, quand elle fut devant Gergeau, que c'estoit que elle portoit derriere son heaulme, et
                    s'il y avoit aulcune chose ront, respond :
                </p>
                <sp who="#jehanne">
                    <p>"Par ma foy, il n'y avoit rien."</p>
                </sp>
                <p>Interroguee se elle congneust oncq frere Richard, respond :</p>
                <sp who="#jehanne">
                    <p>"Je ne l'avoye oncques veu quand je vins devant Troyes."</p>
                </sp>
                <p>Interroguee quelle chere frere Richard luy feist, respond que ceulx de la ville de Troyes, comme elle
                    pense, l'envoyerent devers elle, doubtans et disans qu'ilz doubtoyent que ce ne fust pas chose de
                    par Dieu. Et quand il vint devers elle en approchant, il faisoit le signe de la croix et gectoit
                    eaue benoiste. Et elle luy dist :
                </p>
                <sp who="#jehanne">
                    <p>"Aprochez hardyment. Je ne m'envoleray pas."</p>
                </sp>
                <p>Interroguee si elle avoit point veu ou faict faire aulcuns ymaiges ou painctures d'elle et a sa
                    semblance, respond qu'elle veit a Rains une paincture en la main d'ung Escossoys. Et y avoit
                    semblance d'elle toute armee qui presentoit unes lectres a son ray et estoit agenouillee d'ung
                    genouil, et que oncques ne veit ou feist faire aultre ymaige ou paincture en sa semblance.
                </p>
                <p>Interroguee d'ung tablel qui est ciex son hoste, ou il y avoit : Justice, Paix et Union, respond
                    qu'elle n'en sçait riens.
                </p>
                <p>Interroguee si elle sçait point se ceulx de son party ayent faict service, messe ou oraison pour
                    elle, respond qu'elle n'en sçait rien. Et, se ilz en ont faict service, ne l'ont point faict par son
                    commandement. Et se ilz ont prié pour elle, il luy est advis que ilz ne ont point faict de mal.
                </p>
                <p>Interroguee se ceulx de son party croyent fermement que elle soit envoyee de par Dieu, respond :</p>
                <sp who="#jehanne">
                    <p>"Je ne sçay se ilz le croyent, et m'en actendz a leur couraige. Mais se ilz ne croyent, si suis
                        je envoyee de par Dieu."
                    </p>
                </sp>
                <p>Interroguee se elle cuide pas que, en croyant qu'elle soit envoyee de par Dieu, qu'ilz ayent bonne
                    creance, respond :
                </p>
                <sp who="#jehanne">
                    <p>"Se ilz croyent que je suis envoyee de par Dieu, ilz ne sont point abusez."</p>
                </sp>
                <p>Interroguee se elle sçavoit point bien le couraige de ceulx de son party, quand ilz luy baisoyent les
                    piedz et les mains et ses vestemens, respond :
                </p>
                <sp who="#jehanne">
                    <p>"Beaucoup de gens me veoyent voluntiers",</p>
                </sp>
                <p>et qu'ilz baisoyent le moins ses vestemens qu'elle povoit. Mais dit que les paovres gens venoyent
                    voluntiers a elle, pour ce que elle ne leur faisoit point de desplaisir. Mais les supportoit et
                    gardoit a son povoir.
                </p>
                <p>Interroguee quelle reverence luy feirent ceulx de Troyes a l'entree, respond :</p>
                <sp who="#jehanne">
                    <p>"Ilz ne m'en feirent point."</p>
                </sp>
                <p>Et dit oultre que, a son advis, frere Richard estoit quand eulx a Troyes. Mais n'est point souvenante
                    s'elle le vist a l'entree.
                </p>
                <p>Interroguee se il fist point de sermon a l'entree de la venue d'elle, respond qu'elle n'y arresta
                    gueres, et n'y jeust oncques. Et quand au sermon, elle n'en sçait riens.
                </p>

                <p>Interroguee se elle fut gueres de jours a Rains, respond :</p>
                <sp who="#jehanne">
                    <p>"Je croy que nous y fusmes quattre ou cinq jours."</p>
                </sp>
                <p>Interroguee se elle y leva point d'enfant, respond que a Troyes en leva ung, mais a Rains n'en a
                    point de memoire ne du Chasteau Thierry. Et aussy en leva deux a Sainct Denis. Et voluntiers mectoit
                    nom aux filz Charles, pour l'honneur de son roy, et aux filles Jhenne, et aulcunes foys selon que
                    les meres vouloyent.
                </p>

                <p>Interroguee si les bonnes femmes touchoyent point leurs aneaux a l'anel qu'elle portoit, respond :
                    mainctes femmes ont touché a ses mains et ses aneaulx, mais ne sçait point leur couraige et
                    intention.
                </p>
                <p>Interroguee qui furent ceulx de sa compaignie qui prindrent papillons devant le Chasteau Thierry en
                    son estandard, respond qu'il n'en fut oncques faict ou dict de leur party, mais ont esté ceulx du
                    party de deça, qui l'ont controuvé.
                </p>
                <p>Interroguee qu'elle feist a Rains de gans, ou son roy fut sacré, respond :</p>
                <sp who="#jehanne">
                    <p>"Il y eut une livree de gans, pour bailler aux chevaliers et nobles qui la estoyent, et y en eut
                        ung qui perdist ses gans."
                    </p>
                </sp>
                <p>Mais ne dist point qu'elle les feroit retrouver.</p>
                <p>Item, dit que son estandard fut en l'eglise de Rains, et luy semble qu'il fust assez prez de
                    l'aoustel. Et elle mesme luy tint ung peu, et ne sçait point que frere Richard le tint.
                </p>
                <p>Interroguee, quand elle alloit par pays, si elle recepvoit souvent le sacrement de confession et de
                    l'aoustel, quand elle venoit es bonnes villes, respond que ouy, aulcunes foys.
                </p>
                <p>Interroguee si elle recepvoit lesdictz sacrementz en habit d'homme, respond que ouy, mais ne a point
                    de memoire de l'avoir receu en armes.
                </p>
                <p>Interroguee pour quoy elle print la haquenee de l'evesque de Senlis, respond :</p>
                <sp who="#jehanne">
                    <p>"Elle fut achaptee deux cens salutz."</p>
                </sp>
                <p>Se il les eut ou non, ne sçait, mais en eust assignacion, ou il en fut payé. Et si luy rescripsi que
                    il la rairoit, s'il vouloit, et que elle ne la vouloit point, car elle ne valoit riens pour souffrir
                    peine.
                </p>
                <p>Interroguee quel aage avoit l'enfant a Laigny que elle alla visiter, respond :</p>
                <sp who="#jehanne">
                    <p>"L'enfant avoit troys jours."</p>
                </sp>
                <p>Et fut apporté a Laigny a Nostre Dame. Et luy fut dit que les pucelles de la ville estoyent devant
                    Nostre Dame, et qu'elle y voulsist aller prier Dieu et nostre Dame, que il luy voulsist donner vie.
                    Et elle y alla et pria Dieu avecques les aultres. Et finablement y apparut vie, et bailla troys
                    foys. Et puis fut baptisé et tantost mourut, et fut enterré en terre saincte. Et y avoit troys
                    jours, comme l'en disoit, que en l'enfant n'y avoit apparu vie et estoit noir comme sa cotte. Mais
                    quand il bailla, la couleur luy commença a revenir. Et estoit avecques les pucelles a genoux devant
                    Nostre Dame a faire sa priere.
                </p>
                <p>Interroguee se il fut point dict par la ville que ce avoit elle faict, et que c'estoit a sa priere,
                    respond :
                </p>
                <sp who="#jehanne">
                    <p>"Je ne m'en enquerroye point."</p>
                </sp>

                <p>Interroguee se elle congnut point Katherine de la Rochelle, ou se elle l'avoit veue, respond que ouy,
                    a Gergeau, et au Montfaulcon en Berry.
                </p>
                <p>Interrogué s'elle luy monstra point une femme vestue de blancq quelle disoit qui luy apparoissoit
                    aulcunes foys, respond que non.
                </p>
                <p>Interroguee qu'elle luy dist, respond que celle Katherine luy dist qu'il venoit une femme, une dame
                    blanche, vestue de drap d'or, qui luy disoit qu'elle alast par les bonnes villes, et que le roy luy
                    baillast des heraulx et trompettes pour faire crier que quiconcques auroit or, argent ou tresor
                    mucié, qu'il l'apportast tantost, et que ceulx qui ne le feroyent et que ceulx qui en auroyent de
                    caché, qu'elle les congnoistroit bien et sçauroit trouver lesdits tresors, et que ce seroit pour
                    payer les gens d'armes d'icelle Jhenne. A laquelle elle respondit qu'elle retournast a son mary,
                    faire son mesnaige et nourrir ses enfans. Et, pour en savoir la verité, elle en parla a saincte
                    Katherine et saincte Marguerite, qui luy dirent que, du faict d'icelle Katherine n'estoit que folye,
                    et toute menterie. Escrisit a son roy qu'elle luy diroit ce qu'elle en debvoit faire. Et quand elle
                    vint, elle luy dist que du faict de ladicte Katherine n'estoit que folye et menterye. Toutesfois
                    frere Richard voulloit que on la mist en oeuvre. Ce que elle ne voulut souffrir, dont ledit frere
                    Richard et ladicte Katherine ne furent pas contens de elle.
                </p>
                <p>Interroguee si elle parla point a ladicte Katherine de la Rochelle du faict de aller a La Charité,
                    respond que ladicte a Katherine ne luy conseilloit point qu'elle y allast, et que il faisoit trop
                    froit, et qu'elle n'y debvoit point aller.
                </p>
                <p>Item, dist a ladicte Katherine, qui vouloit aller devers le duc de Bourgouingne pour faire paix qu'il
                    luy sembloit que on n'y trouveroit point de paix, si ce n'estoit par le bout de la lance.
                </p>

                <p>Item, dit qu'elle demanda a
                    <choice>
                        <sic>saincte</sic>
                        <corr>celle</corr>
                    </choice>
                    Katherine se celle dame venoit toutes les nuicts, et pour ce qu'elle coucheroit avecq elle. Et y
                    coucha et veilla jusques a mynuict, et ne veit rien et puis s'endormit. Et quand vint au mattin elle
                    demanda c'elle estoit venue. Et luy respondit qu'elle estoit venue, alors que elle dormoit et ne
                    l'avoit peu esveiller. Et alors luy demanda s'elle viendroit point le lendemain. Et ladicte
                    Katherine luy respondit que ouy, pour laquelle chose voulut dormir icelle Jhenne de jour, affin
                    qu'elle peust veiller la nuict. Et coucha ladicte nuict ensuivant avecques ladicte Katherine, et
                    veilla toute la nuict mais ne veit rien, combien que souvent demandast :
                </p>
                <sp who="#jehanne">
                    <p>"Viendra elle bientost ?"</p>
                </sp>
                <p>Et ladicte Katherine luy respondist :</p>
                <sp who="#katherine">
                    <p>"Ouy, tantost."</p>
                </sp>
                <p>Interroguee qu'elle fist sur les fossés de La Charité, respond qu'elle y feist faire ung assault. Et
                    dit qu'elle n'y jecta ne feist jecter eaue, par maniere de aspersion.
                </p>
                <p>Interroguee pourquoy elle n'y entra, puisqu'elle avoit commandement de Dieu, respond :</p>
                <sp who="#jehanne">
                    <p>"Qui vous a dict que je avoye commandement d'y entrer ?"</p>
                </sp>
                <p>Interroguee se elle en eust point de conseil de sa voix, respond qu'elle s'en vouloit venir en
                    France. Mais les gens d'armes luy disrent que c'estoit le mieulx d'aller devant La Charité
                    premierement.
                </p>

                <p>Interrogué si elle fut longuement en celle tour de Beaurevoir, respond qu'elle y fut quattre moys ou
                    environ. Et puis dist, quand elle sceust les Angloys venir, elle fut moult courroucee, et toutesfoys
                    ses voix luy deffendirent plusieurs foys qu'elle ne saillist. Et en fin, pour la doubte des Angloys,
                    saillit, et se recommanda a Dieu et a nostre Dame. Ce nonobstant, elle fut blecee. Et apprez qu'elle
                    fut saillye, la voix saincte Katherine luy dist qu'elle feist bonne chere, et qu'elle gariroit, et
                    que ceulx de Compieigne auroyent secours.
                </p>
                <p>Item, dit que elle prioit pour ceulx de Compieigne tousiours avecques son conseil.</p>

                <p>Interroguee qu'il advint quand elle eut sailly, et qu'elle dist, respond que aulcuns disoyent qu'elle
                    estoit morte. Et tantost que les Bourguygnons veirent qu'elle estoit en vie, ilz luy demanderent
                    pourquoy elle estoit saillye.
                </p>

                <p>Interroguee se elle dist point qu'elle aymast mieulx ja mourir, que de estre en la main des Angloys,
                    respond qu'elle aymeroit mieulx rendre l'ame que de estre en la main des Angloys.
                </p>
                <p>Interroguee se elle se courrouça point, et si elle blasphema point le non de Dieu, respond qu'elle
                    n'en blasphema oncques ne sainct ne saincte, et qu'elle n'a point acoustumé a jurer.
                </p>

                <p>Interroguee du faict de Souessons, pour ce que le cappitaine avoit rendu la ville, et si elle avoit
                    point regnoyé Dieu, se elle le tenoit, qu'elle le feroit trencher en quattre pieces, respond qu'elle
                    ne regnoya oncques sainct ne saincte. Et que ceulx qui l'ont dit ou rapporté, ont mal entendu, car
                    oncques en sa vie ne jura ne blasphema le non de Dieu ne de ses sainctz :
                </p>
                <sp who="#jehanne">
                    <p>"Et pour ce, je vous supply, passez oultre".</p>
                </sp>

            </div>

            <div type="séance">

                <head>Le sabmedy ensuivant d'apprez ce dimence d'Oculi, x.me jour de mars.</head>
                <p>Ladicte Jhenne fut requise de dire verité. Respondit :</p>
                <sp who="#jehanne">
                    <p>"Je vous prometz que je diray verité de ce qui touchera vostre procez. Je vous prie, ne me
                        contraignez a jurer, car plus me contraindrez a jurer et plus tard vous diray verité."
                    </p>
                </sp>

                <p>Interroguee en apprez par maistre Jehan de La Fontaine, par le commandement de monseigneur de
                    Beauvoys, en ceste maniere :
                </p>
                <sp who="#fontaine">
                    <p>"Par le serment que vous avez faict, quand vous venistes dernierement a Compieigne, de que lieu
                        estiez vous partie ?"
                    </p>
                </sp>
                <p>Respond :</p>
                <sp who="#jehanne">
                    <p>"De Crespy en Valloys."</p>
                </sp>

                <p>Interroguee, quand elle fut venue a Compieigne, se elle fut plusieurs journees avant qu'elle feist
                    aulcune saillye, respond qu'elle vint a heure secrete du mattin, et entra en la ville sans que ses
                    ennemys le sceussent, comme elle pense. Et ce jour mesmes, sur le soir, feist la saillye ou fut
                    prinse.
                </p>
                <p>Interroguee se en la saillye l'on sonna les cloches, respond : se on les sonna, ce ne fut point a son
                    commandement ou par son sceu, et n'y pensoit point. Et si ne luy souvient s'elle avoit dist que on
                    les sonnast.
                </p>
                <p>Interroguee se elle feist ceste saillye du commandement de sa voix, respond que, en la sepmaine de
                    Pasques derniere passee, elle estante sur les fossez de Melun, luy fut dict par ses voix, c'est
                    assavoir saincte Katherine et saincte Margueritte, qu'elle seroit prinse avant qu'il fust la sainct
                    Jehan et que ainsy falloit qu'il fust faict, et qu'elle ne se esbahistais qu'elle print tout en gré,
                    et que Dieu luy ayderoit.
                </p>
                <p>Interroguee si, depuis ce lieu de Melun, luy fut point derechef dit par sesdictes voix qu'elle seroit
                    prinse, respond que ouy, par plusieurs foys, et comme tous les jours. Et a ses vois requeroit, quand
                    elle seroit prinse, qu'elle fust morte tantost, sans long travail de prison. Et ilz luy disrent
                    qu'elle print en gré et que ainsy le falloit faire, mais ne lui disrent point l'heure. Et si elle
                    l'eust sceu, elle n'y fut pas allee. Et avoit plusieurs foys demandé sçavoir l'heure, mais ilz ne
                    luy voulurent pas dire. Et pria :
                </p>
                <sp who="#jehanne">
                    <p>"Passez oultre."</p>
                </sp>

                <p>Interroguee, se ses voix luy eussent commandé qu'elle fust saillye et signifié qu'elle eust esté
                    prinse, se elle y fut allee, respond que, se elle eust sceu l'heure que elle eust deu estre prinse,
                    elle n'y fust pas allee voluntiers. Toutesfoys elle eust faict leur commandement en la fin, quelque
                    chose que il luy en eust deu advenir.
                </p>
                <p>Interroguee se, quand elle feist ceste saillye, se elle avoit eu voix de partir et faire celle
                    saillye, respond que se jour ne sceust point sa prinse, et ne eust aultre commandement de yssir.
                    Mais tousiours luy avoit esté dit qu'il falloit qu'elle fust prisonniere.
                </p>

                <p>Interroguee se, a faire saillye, elle passa par le pond, respond qu'elle passa par le pond et
                    boulevert, avecques la compaignie des gens de son party, sur les gens de monseigneur de Luxembourg.
                    Et les reboutta par deux foys, jusques au logis des Bourguignons. A la tierce foys, jusques a my le
                    chemin. Et alors les Angloys, qui la estoyent, coupperent les chemyns a elle et ses gens, entre elle
                    et le boulevert. Et pour ce, se retrairent ses gens et elle. Et elle, en soy retirant, es champs, eu
                    costé de Pycardye, prez du boulevert, fut prinse entre la riviere et Compieigne. Et n'y avoit
                    seullement entre le lieu ou elle fut prinse et Compieigne, que la riviere, le boulevert et le fossé
                    d'icelluy boulevert.
                </p>
                <p>Interroguee se en icelluy estandard le monde et les deux angelz y estoyent paincts, respond que
                    ouy.
                </p>
                <p>Interroguee quelle signifiance c'estoit que prendre eudict estandart Dieu tenant le monde et ses deux
                    angletz, respond que saincte Katherine et saincte Marguerite luy dirent qu'elle print en ceste façon
                    et le portast hardyment, et quelle feist metre en paincture le Roy du Ciel. Et de la signifiance,
                    n'en sçait aultrement.
                </p>

                <p>Interroguee se elle avoit point d'escu et d'armes, respond qu'elle n'en eut oncques point. Mais son
                    roy donna a ses freres armes, c'est assavoir ung escu d'asur, deux fleurs de lys d'or et une espee
                    parmy. Et a devisé a ung painctre celles armes, pour ce que on luy avoit demandé quelles armes elle
                    avoit. Item, dit que ce fut donné par son roy a ses freres a la plaisance d'eulx, sans sa requeste
                    et sans sa revelacion.
                </p>

                <p>Interroguee se elle avoit ung cheval, quand elle fut prinse, et s'il estoit coursier ou hacquenee,
                    respond que elle estoit a cheval sur ung demy coursier.
                </p>
                <p>Interroguee qui luy avoit donné celluy cheval, respond que son roy ou ses gens luy donnerent de
                    l'argent du roy. Et si dist qu'elle avoit cinq coursiers sans les trotiers, ou il y en y avoit plus
                    de sept.
                </p>

                <p>Interroguee si elle eut oncques aultres richesses de son roy que ses chevaulx, respond qu'elle ne
                    demandoit rien a son roy, fors bonnes armes, bons chevaulx, et de l'argent a payer les gens de son
                    hostel.
                </p>

                <p>Interroguee se elle avoit point de tresor, respond que dix ou douze mil, qu'elle avoit vaillant,
                    n'est pas grand tresor a mener la guerre, et que c'est pou de chose. Et laquelle somme ses freres
                    ont eue, comme elle pense. Et dit que ce que elle en a, c'est de l'argent propre de son roy.
                </p>
                <p>Interroguee quel est le signe qui vint a sont roy, respond qu'il est bel, honorable et bon, et le
                    plus riche qui soit.
                </p>
                <p>Interroguee pourquoy elle ne veult aussi bien dire et monstrer le signe dessudit, comme elle voulut
                    avoir le signe de Katherine de la Rochelle, respond que, se le signe de Katherine eust esté aussi
                    bien monstré devant notables gens d'Eglise, c'est assavoir archevesques ou evesques, comme le
                    archevesque de Rains et aultres evesques, dont elle ne sçait les nons. Et mesmes y estoit Charles de
                    Bourbom, le syre de la Trimouille, le duc d'Alençon et plusieurs aultres chevalieres, qui le veirent
                    et ouyrent aussi bien, comme elle voit ceulx qui parloyent a elle aujourd'huy, comme celluy
                    dessusdict estre monstré, elle n'eust point demandé savoir le signe de ladicte Katherine. Et
                    toutesfoys elle sçavoit au devant par saincte Katherine et saincte Margueritte, que, du faict de
                    ladicte Katherine de la Rochelle, c'estoit tout neant.
                </p>

                <p>Interroguee si ledit signe dure encoires, respond :</p>
                <sp who="#jehanne">
                    <p>"Il est bon asçavoir qu'il dure encoires, et durera jusques a mil ans et oultre."</p>
                </sp>
                <p>Item, que ledit signe est au tresor du roy.</p>
                <p>Interroguee se c'est or, argent, ou pierre precieuse, ou couronne, respond :</p>
                <sp who="#jehanne">
                    <p>"Je ne vous en diray aultre chose. Et ne sçauroit homme deviser aussy riche chose comme est le
                        signe. Et toutesvoyes le signe que vous fault, c'est que Dieu me delivre de voz mains. Et est le
                        plus certain qu'il vous saiche envoyer."
                    </p>
                </sp>

                <p>Item dit que quand elle deust partir a aller a son roy, luy fut dit par ses voix :</p>
                <sp who="#voix">
                    <p>"Va hardyment ! Car, quand tu seras devers le roy, il aura bon signe de te recepvoir et
                        croire."
                    </p>
                </sp>

                <p>Interroguee, quand le signe vint a son roy, quelle reverence elle y fist, et se il vint de par Dieu,
                    respond qu'elle mercya nostre Seigneur de ce qu'il la delivra de la peine des clers de par dela qui
                    arguoyent contre elle. Et se agenouilla plusieurs foys.
                </p>

                <p>Item dit que ung ange de Dieu, et non de par aultre, bailla le signe a son roy. Elle en mercya moult
                    de foys nostre Seigneur.
                </p>
                <p>Item dit que les clers de par della cesserent a l'arguer quand ilz eurent sceu ledit signe.</p>

                <p>Interroguee se les gens de par dela veirent le signe dessusdit, respond que quand son roy et ceulx
                    qui estoyent avecques luy eurent veu ledit signe et mesmes l'ange qui le bailla, elle demanda a son
                    roy se il estoit content et il respondit que ouy. Et lors elle partit et s'en alla en une petite
                    chappelle assez prez. Et ouyt lors dire que, apprez son partement, plus de .III.cc personnes veirent
                    ledit signe. Dit oultre que, pour l'amour de elle, que ilz la laissassent a interroguer, Dieu
                    voulloit permetre que ceulx de son party qui veirent ledit signe le veissent.
                </p>

                <p>Interroguee se son roy et elle feirent point de reverence a l'ange quand il apporta le signe, respond
                    que ouy d'elle : elle se agenouilla et osta son chapperon.
                </p>

            </div>

            <div type="séance">
                <head>Le lundy apprez Letare Jherusalem, xii.me jour de mars.</head>

                <p>Ladicte Jehenne fut requise par monseigneur de Beauvoys de dire verité de ce qui luy seroit demandé.
                    Respond :
                </p>
                <sp who="#jehanne">
                    <p>"De ce qui touchera vostre procez, comme autresfoys vous ay dict, je dirai voluntiers verité."
                    </p>
                </sp>
                <p>Et ainsy le jura, presens maistres Thomas
                    <choice>
                        <sic>Fresne</sic>
                        <corr>Fiesvé</corr>
                    </choice>
                    , Nicollas de [un blanc] et Jehan Carbonnier.
                </p>

                <p>Et apprez fut interroguee par le commandement de mondit seigneur l'evesque de Beauvoys, par Maistre
                    Jehan de la Fontaine.
                </p>
                <p>Et premierement, se l'ange qui apporta le signe parla point a elle, respond que ouy. Et qu'il dist a
                    son roy que on la mist en besongne. Et que apprez seroit tantost alegee.
                </p>
                <p>Interroguee se l'ange qui apporta ledit signe fut l'ange qui premierement apparut a elle, ou se ce
                    fut ung aultre : c'est tousiours tout ung, et oncques ne luy faillit.
                </p>

                <p>Interroguee se l'ange luy a point failly, de ce qu'elle a esté prinse, aux biens de fortune, respond
                    qu'elle croit, puisqu' il plaist a nostre Seigneur, c'est le mieulx qu'elle soit prinse.
                </p>
                <p>Interroguee se, es biens de grace, l'ange luy a point failly, respond :</p>
                <sp who="#jehanne">
                    <p>"Et comme me fauldroit il, quand il me conforte tous les jours ?"</p>
                </sp>
                <p>Et entend cest confort, que c'est de saincte Katherine et saincte Margueritte.</p>

                <p>Interroguee se elle les appelle, ou se ilz viennent sans appeller, respond :</p>
                <sp who="#jehanne">
                    <p>"Ilz viennent souvent sans appeller."</p>
                </sp>
                <p>Et aultres foys, se ilz ne venoyent bien tost, elle requerroit nostre Seigneur qu'il les envoyast.
                </p>

                <p>Interroguee se elle les a aulcunes foys appellees, et ilz ne estoyent point venues, respond qu'elle
                    n'eust oncques besoing que elle ne les ait.
                </p>

                <p>Interroguee se sainct Denis apparut oncques a elle, respond que non, qu'elle saiche.</p>

                <p>Interroguee se, quand elle promist a nostre Seigneur de garder sa virginité, s'elle parloit a luy,
                    respond :
                </p>
                <sp who="#jehanne">
                    <p>"Il debvoit bien suffire de promettre a ceulx qui estoyent envoyez de par luy,"</p>
                </sp>
                <p>c'est assavoir a saincte Katherine et a saincte Margueritte.</p>

                <p>Interroguee qui la meut de faire citer ung homme a Tou en cause de mariage, respond :</p>
                <sp who="#jehanne">
                    <p>"Je ne le feis pas cyter, mais ce fut luy qui me feist cyter."</p>
                </sp>
                <p>Et la jura devant le juge dire verité, et enfin qu'elle ne luy avoit faict promesse.</p>

                <p>Item dit que la premiere foys qu'elle ouyt sa voix, elle voua sa virginité tant qu'il plairoit a
                    Dieu. Et estoit en l'aage de .XIII. ans, ou environ.
                </p>
                <p>Item dit que ses voix l'assurerent de gaigner son procez.</p>

                <p>Interroguee si de ses visions elle a point parlé a son curé ou aultre homme d'Eglise, respond que
                    non, mais seulement a Robert de Baudricourt et a son
                    <choice>
                        <corr>roy</corr>
                    </choice>
                    . Et dit oultre qu'elle ne fut point contraincte de ses voix a le celer, mais doubtoit moult le
                    reveler pour doubte des Bourguygnons, que ilz ne l'empeschassent de son voyage. Et par especial
                    doubtoit moult son pere, que il ne l'empeschast de fere son voyage.
                </p>

                <p>Interroguee se elle cuidoit bien faire de partir sans le congé de pere ou mere, comme il soit ainsy
                    que on doibt honnorer pere et mere, respond que en toutes autres choses elle a bien obay a eulx,
                    excepté de ce partement. Mais deppuis leur a escript et luy ont pardonné.
                </p>
                <p>Interroguee se quand elle partist de ses pere et mere elle cuidoit point pecher, respond :</p>
                <sp who="#jehanne">
                    <p>"Puisque Dieu le commandoit, il le convenoit faire."</p>
                </sp>
                <p>Et dit oultre : puisque Dieu le commandoit, se elle eust eu cent peres et cent meres, et si elle eust
                    esté fille du roy, elle fut partye.
                </p>

                <p>Interroguee se elle demanda a ses voix qu'ilz le dyent a son pere et a sa mere son partement, respond
                    que, quand est de pere et de mere, ilz estoyent assez contens qu'elle leur dist, se n'eust esté la
                    peine qu'ilz luy eussent faict se elle leur eust dist. Et quand est de elle, elle ne leur eust dit
                    pour chose quelquonque.
                </p>
                <p>Item dit que ses voix se rapporterent a elle de dire a pere ou a mere, ou de s'en taire.</p>

                <p>Interroguee se quand elle veist sainct Michel et les angelz, se elle leur faisoit reverence, respond
                    que ouy, et baisoit la terre apprez leur partement ou ilz avoyent reposé, en leur faisant reverence.
                </p>

                <p>Interroguee se ilz estoyent longuement avecq elle :</p>
                <sp who="#jehanne">
                    <p>"Ilz viennent beaucoup de foys entre les chrestiens, que on ne les voit point."</p>
                </sp>
                <p>Et les a beaucoup de foys veuz entre les chrestiens.</p>

                <p>Interroguee si de sainct Michel ou de ses voix, elle a point eu de lectres, respond :</p>
                <sp who="#jehanne">
                    <p>"Je n'en ay point eu de congié de le vous dire. Et entre cy et huit jours, je vous en respondray
                        voluntiers ce que j'en sçauray."
                    </p>
                </sp>

                <p>Interroguee se ses voix l'ont point appellee : fille de Dieu, fille de l'Église, la fille au grand
                    cueur, respond que, au devant du siege d'Orleans levé, et depuis, tous les jours, quand ilz parlent
                    a elle l'ont plusieurs foys appellee :
                </p>
                <sp who="#jehanne">
                    <p>"Jhenne la Pucelle, fille de Dieu".</p>
                </sp>
                <p>Interroguee, puisqu'elle se dit : fille de Dieu, pourquoy elle ne dit voluntiers Pater Noster,
                    respond qu'elle la dit voluntiers. Et autresfoys quand elle recusa la dire, c'estoit en intencion
                    que monseigneur de Beauvoys la confessast.
                </p>

            </div>

            <div type="séance">

                <head>Ladicte jour de lundy douxieme de mars, de relevee.</head>

                <p>Interroguee des songes de son pere, respond que quand elle estoit encoires avecques ses pere et mere,
                    luy fut dict par plusieurs foys par sa mere que son pere disoit qu'il avoit songé que avecques les
                    gens d'armes s'en yroit ladicte Jhenne sa fille, et en avoyent grand cure ses pere et mere de la
                    bien garder et la tenoyent en grand subiection. Et elle obaissoit a tout, synon au procez de Tou au
                    cas de mariage.
                </p>

                <p>Item dit qu'elle a ouy dire a sa mere que son pere disoit a ses freres :</p>
                <sp who="#jacques">
                    <p>"Se je cuidoye que la chose advint que j'ay songé de elle, je vouldroye que la noyssiez. Et si
                        vous ne le faisiez, je la noiroye moy mesme."
                    </p>
                </sp>
                <p>Et a bien peu qu'ilz ne perdirent le sens, quand elle fut partye a aller a Vaucouleur.</p>

                <p>Interroguee se ses pensees ou songes venoyent a son pere puis qu'elle eut ses visions, respond ouy :
                    plus de deux ans puis qu'elle eut les premieres voix.
                </p>

                <p>Interroguee si ce fut a la requeste de Robert ou d'elle qu'elle print habit d'homme, respond que ce
                    fut par elle et non a la requeste de homme du monde.
                </p>
                <p>Interroguee se la voix luy commanda qu'elle print habit d'homme, respond :</p>
                <sp who="#jehanne">
                    <p>"Tout ce que j'ay faict de bien, je l'ay faict par le commandement des voix."</p>
                </sp>
                <p>Et dit oultre, quand a cest habit, en respondra aultresfoys, que de present n'en est advisee. Mais
                    demain en respondra.
                </p>
                <p>Interroguee si en prenant habit d'homme elle pensoit mal faire, respond que non. Et encoires de
                    present, si elle estoit en l'autre party et en cest habit d'homme, luy semble que se seroit un des
                    grands biens de France de faire comme elle faisoit au devant de sa prinse.
                </p>

                <p>Interroguee comme elle eut delivré le duc d'Orleans, respond que elle eust assez prins de sa prinse
                    des Angloys pour le ravoir. Et se elle n'eust prins assez de sa prinse de ça, elle eust passé la mer
                    pour le aller querir a puissance en Engleterre.
                </p>

                <p>Interroguee se saincte Marguerite et saincte Katherine luy avoyent dit sans condicion et absolutement
                    qu'elle prendroit gens suffisans pour avoir le duc d'Orleans, qui estoit en Engleterre, ou
                    aultrement qu'elle passeroit la mer pour le aller querir a puissance en Engleterre et admener dedens
                    troys ans, respond que ouy, et qu'elle dist a son roy, et qu'il la laissast faire des
                    prisonniers. Dit oultre de elle que se elle eust duré troys ans sans empeschement elle l'eust
                    delivré.
                </p>
                <p>Item dit qu'il avoit plus bref terme que de troys ans, et plus long que d'ung an, mais n'en a pas de
                    present memoire.
                </p>

                <p>Interroguee du signe baillé a son roy, respond que elle en aura conseil a saincte Katherine.</p>

            </div>

            <div type="séance">
                <head>Le mardi xiii.me jour de mars, l'an mil quattre cens trente</head>

                <p>Interroguee premierement du signe baillé a son roy, quel il fut, respond :</p>
                <sp who="#jehanne">
                    <p>"Estes vous content que je me pariurasse ?"</p>
                </sp>

                <p>Interroguee par monseigneur le vicaire de l'inquisiteur se elle avoit juré et promis a saincte
                    Katherine non dire ce signe, respond :
                </p>
                <sp who="#jehanne">
                    <p>"J'ai juré et promis non dire ce signe, et de moy mesme, pour ce que on m'en chargoit trop de le
                        dire.
                    </p>
                </sp>
                <p>Et adoncq dist elle mesme :</p>
                <sp who="#jehanne">
                    <p>"Je promect que je n'en parleray plus a homme."</p>
                </sp>

                <p>Item dit que le signe, ce fut que l'ange certiffioit a son roy en luy apportant la couronne, et luy
                    disant qu'il avoit tout le royaulme de France entierement a l'ayde de Dieu et moyennant son labeur,
                    et que il la mist en besongne, c'est assavoir que aultrement qu'il luy baillast des gens, il ne
                    seroit mye si tost couronné et sacré.
                </p>

                <p>Interroguee si depuis hier ladicte Jhenne a parlé a saincte Katherine, respond que depuis elle l'a
                    ouye. Et toutesfoys luy a dict plusieurs foys qu'elle responde hardyment aux juges de ce que ilz
                    demanderont a elle touchant son procez.
                </p>

                <p>Interroguee en quelle maniere l'ange apporta la couronne et se il la mist sur la teste de son roy,
                    respond :
                </p>
                <sp who="#jehanne">
                    <p>"Elle fut baillee a ung archevesque"</p>
                </sp>
                <p>c'est assavoir a celluy de Rains, comme il luy semble. Et ledit archevesque la receut et la bailla au
                    roy.
                </p>

                <p>Interroguee du lieu ou elle fut apportee, respond :</p>
                <sp who="#jehanne">
                    <p>"Ce fut en la chambre du roy, eu chastel de Chinon."</p>
                </sp>
                <p>Interroguee du jour et de l'heure, respond :</p>
                <sp who="#jehanne">
                    <p>"Du jour, je ne sçay ; et de l'heure, il estoit haulte heure."</p>
                </sp>
                <p>Aultrement n'a memoire de l'heure. Et du moys, au moys d'apvril ou de mars, comme il luy semble. Eu
                    moys d'apvril prochain, ou en ce present moys, a deux ans. Et estoit apprez Pasques.
                </p>

                <p>Interroguee se la premiere journee qu'elle vist le signe, son roy le veit, respond que ouy et que il
                    l'eut luy mesme.
                </p>

                <p>Interroguee de quelle matiere estoit ladicte couronne, respond :</p>
                <sp who="#jehanne">
                    <p>"C'est bon assavoir qu'elle estoit de fin or, et estoit si riche que je ne sçauroye nombrer la
                        richesse",
                    </p>
                </sp>
                <p>Et que la couronne signifioit qu'il tiendroit le royaulme de France.</p>

                <p>Interroguee se il y avoit pierrerie, respond :</p>
                <sp who="#jehanne">
                    <p>"Je vous ay dict ce que j'en sçay."</p>
                </sp>
                <p>Interroguee se elle la manya ou baisa, respond que non.</p>

                <p>Interroguee se l'ange qui l'apporta venoit de haut ou se il venoit par terre respond :</p>
                <sp who="#jehanne">
                    <p>"Il vint de haut."</p>
                </sp>
                <p>Et entend qu'il venoit par le commandement de nostre Seigneur, et entra par l'huis de la chambre.</p>
                <p>Interroguee se l'ange venoit par terre et erroit depuis l'huys de la chambre, respond : quand il vint
                    devant le roy, il feist reverence au roy en se inclynant devant luy, et prononçant les parolles
                    qu'elle a dictes du signe. Et avecq ce luy ramantevoit la belle pascience qu'il avoit eue, selon les
                    grandes tribulacions qui luy estoyent venues. Et depuis l'huis, il marchoit et erroit sur la terre,
                    en venant au roy.
                </p>

                <p>Interroguee quelle espace il y avoit de l'huis jusques au roy, respond : comme elle pense, il y avait
                    bien l'espace de la longueur d'une lance. Et par ou il estoit venu s'en retourna.
                </p>

                <p>Item dit que quand l'ange vint, elle l'accompaigna et alla avecques luy par les degrez a la chambre
                    du roy, et entra l'ange le premier.
                </p>
                <p>Et puis elle mesme dist au roy :</p>
                <sp who="#jehanne">
                    <p>"Syre, vela vostre signe : prenez le."</p>
                </sp>

                <p>Interroguee en quel lieu il apparut a elle, respond :</p>
                <sp who="#jehanne">
                    <p>"Je estoye prezque tousiours en priere, affin que Dieu envoyast le signe du roy. Et estoye a mon
                        logis, qui est cieux une bonne femme prez du chasteau de Chynon, quand il vint. Et puis et nous
                        alasmes ensemble au roy, et estoit bien accompaigné d'aultres angelz avecques luy, que chascun
                        ne voyoit pas.
                    </p>
                </sp>
                <p>Et dit oultre, ce n'est pas pour l'amour d'elle et de la oster hors de peine des gens qui
                    l'arguoyent, elle croit bien que plusieus gens veirent l'ange dessusdit, que ne le eussent pas veu.
                </p>

                <p>Interroguee se tous ceulx qui la estoyent avecq le roy veirent l'ange, respond qu'elle pense que
                    l'archevesque de Rains, les seigneurs d'Orleans et de la Trimouille, et Charles de Bourbon le
                    veirent. Et, quand est de la couronne, plusieurs gens d'Eglise et aultres la veirent qui ne veirent
                    pas l'ange.
                </p>

                <p>Interroguee de quelle figure, et quel grand estoit ledit ange, respond qu'elle n'en a point congé et
                    que demain en respondra.
                </p>

                <p>Interroguee de ceulx qui estoyent en la compaignie de l'ange tous d'une mesme figure, respond : ilz
                    se entresembloyent voluntiers les aulcuns, et les aultres non, en la maniere qu'elle les veoit. Et
                    les aulcuns avoyent aelles, et si y en avoyent de couronnez, et les aultres non. Et y estoyent en la
                    compaignie sainctes Katherine et Margueritte et furent avecq l'ange dessusdit, et les aultres anges
                    aussy jusques dedens la chambre du roy.
                </p>
                <p>Interroguee comme celluy ange se partit de elle, respond : il departit d'elle en ceste petite
                    chappelle, et fut bien courroucee de son partement, et plouroit, et s'en fust voluntiers allee
                    avecques luy, c'est assavoir son ame.
                </p>
                <p>Interroguee se au partement elle demoura joyeuse ou effroyee et en grand paour, respond :</p>
                <sp who="#jehanne">
                    <p>"Il ne me laissa point en paour ne effroyee, mais estoye courroucee de son partement."</p>
                </sp>

                <p>Interroguee se ce fut par le merite de elle que Dieu envoya son ange, respond : il venoit pour grande
                    chose, et fut en esperance que le roy creust le signe et que on laissast a l'arguer, et pour donner
                    secours aux bonnes gens d'Orleans et aussy pour le merite du roy et du bon duc d'Orleans.
                </p>

                <p>Interroguee pourquoy elle, plus tost que ung aultre, respond :</p>
                <sp who="#jehanne">
                    <p>"Il pleut a Dieu ainsy faire par une simple pucelle, pour reboutter les adversaires du roy."</p>
                </sp>

                <p>Interroguee se il a esté dit a elle ou l'ange avoit prins celle couronne, respond qu'elle a esté
                    apportee de par Dieu et qu'il n'a orfebvre eu monde qui la sceust faire si belle ou si riche. Et ou
                    il la print, elle s'en rapporte a Dieu, et ne sçait point aultrement ou elle fut prinse.
                </p>

                <p>Interroguee se celle couronne fleuroit point bon et avoit bon odeur, et se elle estoit point
                    reluisant, respond : elle n'a point de memoire de ce. Elle s'en advisera. Et apprez dit :
                </p>
                <sp who="#jehanne">
                    <p>"Elle sent bon et sentira ; mais qu'elle soit bien gardee, ainsy qu'il appartient."</p>
                </sp>
                <p>Et estoit en maniere de couronne.</p>

                <p>Interroguee se l'ange luy avoit aporté lectres, respond que non.</p>
                <p>Interroguee quel signe eurent le roy, les gens qui estoyent avecques luy et elle, de croire que
                    c'estoit ung ange, respond que le roy le creut par l'enseignement des gens d'Eglise qui la estoyent
                    et par le signe de la couronne.
                </p>
                <p>Interroguee comme les gens d'Eglise sceurent que c'estoit ung ange, respond :</p>
                <sp who="#jehanne">
                    <p>"Par leur science, et parce que ilz estoyent clercs."</p>
                </sp>

                <p>Interroguee d'ung prebstre concubinaire etc. et d'une tasse perdue, respond :</p>
                <sp who="#jehanne">
                    <p>"De tout ce, je n'en sçay rien, ne oncques n'en ouy parler."</p>
                </sp>

                <p>Interroguee se, quand elle alla devant Paris, se elle eust par revelacion de ses voix de y aller,
                    respond que non, mais a la requeste des gentilzhommes qui voulloyent faire une escarmouche ou une
                    vaillance d'armes. Et avoit bien intencion de aller oultre et de passer les fossez.
                </p>

                <p>Interroguee aussi d'aller devant La Charité, se elle eust revelacion, respond que non, mais par la
                    requeste des gens d'armes, ainsy comme aultresfoys elle a dit.
                </p>

                <p>Interroguee du Pontlevesque, se elle eut point de revelacion, respond que puis ce qu'elle ouit
                    revelacion a Melun qu'elle seroit prinse, elle se rapporta le plus du faict de la guerre a la
                    volunté des cappitaines, et toutesvoyes ne leur disoit point qu'elle avoit revelacion de estre
                    prinse.
                </p>

                <p>Interroguee se ce fut bien faict au jour la Nativité nostre Dame, qu'il estoit feste, de aller
                    assaillir
                    <choice>
                        <sic>pays</sic>
                        <corr>Paris</corr>
                    </choice>
                    , respond :
                </p>
                <sp who="#jehanne">
                    <p>"C'est bien faict de garder les festes de nostre Dame."</p>
                </sp>
                <p>Et en sa conscience luy semble que c'estoit et seroit bien faict de garder les festes nostre Dame
                    depuis ung bout jusques en l'autre.
                </p>
                <p>Interroguee se elle dist point devant la ville de Paris : Rendez la ville de par Jhesus, respond que
                    non, mais dist :
                </p>
                <sp who="#jehanne">
                    <p>"Rendez la au roy de France".</p>
                </sp>

            </div>

            <div type="séance">
                <head>Le mercredy xiiii.me jour de mars.</head>

                <p>Interroguee premierement quelle fut la cause pourquoy elle saillit de la tour de Beaureveoir, respond
                    qu'elle avoit ouy dire que ceulx de Compieigne, tous jusques a l'aage de sept ans, doibvent estre
                    mis a feu et a sang, et qu'elle aymoit mieulx mourir que vivre apprez une telle destruction de
                    bonnes gens ; et fut l'une des causes. L'autre, qu'elle sceut qu'elle estoit vendue aux Angloys, et
                    eut eu plus cher mourir que de estre en la main des Angloys, ses adversaires.
                </p>

                <p>Interroguee se ce sault fut du conseil de ses voix, respond : Saincte Katherine luy disoit apprez que
                    tous les jours elle ne saillist point, et que Dieu luy ayderoit, et mesmes a ceulx de Compieigne. Et
                    ladicte Jhenne dist a saincte Katherine : Puis
                    <choice>
                        <corr>que</corr>
                    </choice>
                    Dieu ayderoit a ceulx de Compieigne, elle y voulloit estre. Et saincte Katherine luy dist :
                </p>
                <sp who="#voix">
                    <p>"Sans faulte il fault que prenez en gré, et ne seriez point delivré tant que ayez veu le roy des
                        Angloys."
                    </p>
                </sp>
                <p>Et ladicte Jhenne respondoit :</p>
                <sp who="#jehanne">
                    <p>"Vrayement je ne le voulsisse point veoir. Je aymasse mieulx mourir que de estre mise en la main
                        des Angloys."
                    </p>
                </sp>

                <p>Interroguee se elle avoit dit a saincte Katherine et a saincte Margueritte : lairra Dieu si
                    maulvaisement mourir ces bonnes gens de Compieigne, etc., respont qu'elle n'a point dit : si
                    maulvaisement, mais leur dist en celle maniere :
                </p>
                <sp who="#jehanne">
                    <p>"Comme lairra Dieu mourir ces bonnes gens de Compieigne, qui ont esté et sont si loyaulx a leur
                        seigneur."
                    </p>
                </sp>

                <p>Item dit que, puis qu'elle fut cheue, elle fut deux ou troys jours qu'elle ne voulloit menger, et
                    mesmes aussy pour ce sault fut grevee tant qu'elle ne povoit boire ne menger. Et toutesvoyes fut
                    reconfortee par saincte Katherine qui luy dist qu'elle se confessast et requist mercy a Dieu de ce
                    qu'elle avoit sailly, et que sans faulte ceulx de Compieigne auroyent secours dedens la sainct
                    Martin d'iver. Et adoncq se print revenir et commença a menger, et tantost fut guarie.
                </p>

                <p>Interroguee, quand elle saillist, se elle se cuidoit tuer, respond que non, mais en saillant se
                    recommanda a Dieu et cuidoit par le moyen de ce sault eschapper et evader qu'elle ne fust livree aux
                    Angloys.
                </p>

                <p>Interroguee se, quand la parole luy fust revenue, elle regnoya et maugrea Dieu et ses sainctz, pour
                    ce qu'il s'est trouvé par l'informacion, comme disoit l'interrogant, respond que elle n'a point de
                    memoire ou qu'elle soit souvenante
                    <choice>
                        <corr>que</corr>
                    </choice>
                    elle ne regnoya ou maulgrea oncques Dieu ou ses sainctz, en ce lieu ou ailleurs. Et ne s'en est
                    point confessee car elle n'a point de memoire qu'elle l'ait dit ou faict.
                </p>

                <p>Interroguee se ses voix luy demandent dilacion de respondre, respond que saincte Katherine luy
                    respond a la foys, et aulcunes foys fault ladicte Jhenne a entendre pour la turbacion des personnes
                    et par les noises de ses gardes. Et quand elle faict requestes a saincte Katherine, tantost elle et
                    saincte Marguerite font requeste a nostre Seigneur et puis, du commandement de nostre Seigneur,
                    donnent responce a ladicte Jhenne.
                </p>

                <p>Interroguee, quand elles viennent, se il y a lumiere avecques elles et se elle voit point de lumiere
                    quand elle oyt au chastel la voiz, et ne sçavoit se elle estoit en la chambre, respond qu'il n'est
                    jour qu'ilz ne viennent en ce chastel, et se ilz ne viennent point sans lumiere. Et de telle foys
                    oyt la voix mais n'a point memoire se elle veit lumiere, et aussy se elle veit saincte Katherine.
                </p>

                <p>Item dit qu'elle a demandé a ses voix troys choses : l'une son expedicion, l'autre que Dieu ayde aux
                    Françoys et garde bien les villes de leur obaissance, et l'aultre le salut de son ame.
                </p>

                <p>Item requist, se ainsy est qu'elle soit menee a Paris, qu'elle ait le double de ses interrogatoires
                    et responces affin qu'elle baille a ceulx de Paris et leur puisse dire :
                </p>
                <sp who="#jehanne">
                    <p>"Voicy comme j'ay esté interroguee a Rouen, et mes responces"</p>
                </sp>
                <p>et qu'elle ne soit plus travaillee de tant de demandes.</p>

                <p>Interroguee, pour ce qu'elle avoit dit que monseigneur de Beauvoys se metoit en danger de la mectre
                    en cause, car c'estoit eu quel danger tant de Monseigneur de Beauvoys que des aultres, respond, car
                    c'estoit et est qu'elle dist a monseigneur de Beauvoys :
                </p>
                <sp who="#jehanne">
                    <p>"Vous dictes que vous estes mon juge. Je ne sçay si vous l'estes. Mais advisez bien que ne jugez
                        mal, que vous vous metriez en grand danger. Et vous en advertys affin que, se nostre Seigneur
                        vous en chastie, que je fais mon debvoir de le vous dire."
                    </p>
                </sp>

                <p>Interroguee quel est ce peril ou danger, respond que saincte Katherine luy a dit qu'elle auroit
                    secours, et qu'elle ne sçait se ce sera a estre delivree de prison ou, quand elle seroit au
                    jugement, s'il y viendroit aulcun trouble par quel moyen elle pourroit estre delivree. Et pense que
                    ce soit ou l'ung ou l'autre. Et le plus luy dyent ses voix qu'elle sera delivree a grand victoire.
                </p>
                <p>Et apprez luy dirent ses voix :</p>
                <sp who="#voix">
                    <p>"Prendz tout en gré, ne te chaille de ton martyre. Tu en viendras a fin eu royaulme de
                        paradis."
                    </p>
                </sp>
                <p>Et ce luy dyent ses voix simplement et absolutement, c'est assavoir sans faillir. Et appelle se :
                    martyre, pour la peine et adversité qu'elle seuffre en la prison. Et ne sçait se plus grand
                    souffrira mais s'en actend a nostre Seigneur.
                </p>
                <p>Interroguee se depuis que ses voix luy ont dit qu'elle yra en la fin au royaulme de paradis, se elle
                    se tient asseuree d'estre saulvee, et qu'elle ne sera point dampnee en enfer, respond qu'elle croit
                    fermement ce que ses voix luy ont dit qu'elle sera saulvee, aussi fermement que se elle y fust ja.
                    Et quant on luy disoit que ceste responce estoit de grand poix, aussy respond qu'elle le tient pour
                    ung grand tresor.
                </p>

                <p>Interroguee se apprez ceste revelacion, elle croit qu'elle ne puisse faire peché mortel, respond :
                </p>
                <sp who="#jehanne">
                    <p>"Je n'en sçais riens, mais m'en actendz du tout a nostre Seigneur."</p>
                </sp>

            </div>

            <div type="séance">

                <head>Dudict jour de mercredy, de rellevee.</head>

                <p>Et quand a cest article, par ainsy qu'elle tienne le serment et promesse qu'elle a faicte a nostre
                    Seigneur qu'elle gardast bien sa virginité de corps et de ame.
                </p>

                <p>Interroguee se il est besoing de se confesser puisque elle croit, a la revelacion de ses voix,
                    qu'elle sera sauvee, respond qu'elle ne sçait point qu'elle ait peché mortellement, mais se elle
                    estoit en peché mortel, elle pense que saincte Katherine et saincte Margueritte la delaisseroyent
                    tantost. Et croit, en respondant a l'article precedent :
                </p>
                <sp who="#jehanne">
                    <p>"On ne sçait trop nectoyer sa conscience."</p>
                </sp>

                <p>Interroguee se depuis qu'elle est en ceste prison a point regnoyé ou maugree Dieu, respond que non,
                    et que aulcunes foys quand elle dit : bon gré Dieu, ou : sainct Jehan, ou : Nostre Dame, ceulx qui
                    pevent avoir rapporté
                    <choice>
                        <corr>ont</corr>
                    </choice>
                    mal entendu.
                </p>

                <p>Interroguee se, de prendre ung homme a rançon et le faire mourir prisonnier, se c'est peché mortel,
                    respond qu'elle ne l'a point faict.
                </p>
                <p>Et pour ce que on luy parloit d'ung nommé Francquet d'Arras, qu'on feist mourir a Lagny, respond
                    qu'elle fut consentente de luy de le faire mourir se il l'avoit deservy, pour ce qu'il confessa
                    estre meurtrier, larron et traistre. Et dit que son procez dura quinze jours et en fut juge le
                    baillif de Senlis et ceulx de la justice de Laigny. Et dist qu'elle requeroit avoir Flancquet pour
                    ung homme de Paris, seigneur de L'Ours. Et quand elle sceust que le seigneur fust mort, et que le
                    baillif luy dist qu'elle voulloit faire grand tort a la justice, de delivrer celluy Francquet, lors
                    dit elle au baillif :
                </p>
                <sp who="#jehanne">
                    <p>"Puisque mon homme est mort que je voulloye avoir, faictes de luy ce que debverez faire par
                        justice."
                    </p>
                </sp>
                <p>Interroguee se elle bailla l'argent ou feist bailler pour celluy qui avoit prins ledit Francquet,
                    respond qu'elle n'est pas monnoyer ou tresorier de France pour bailler argent.
                </p>

                <p>Et quand on luy a ramentu qu'elle avoit assailly Paris en jour de feste, qu'elle avoit eu le cheval
                    de monseigneur de Senlis, qu'elle c'estoit lassee cheoir de la tour de Beaureveoir, qu'elle porte
                    habit d'homme, qu'elle est consentante de la mort de Francquet d'Arras, s'elle cuide point avoir
                    faict peché mortel.
                </p>

            </div>

            <div type="séance">

                <head>Item ledit jour de mercredy, de relevee, quatorze.me jour de mars.</head>

                <p>Respond au premier, de Paris :</p>
                <sp who="#jehanne">
                    <p>"Je n'en cuide point estre en peché mortel. Et si je l'ay faict, c'est a Dieu d'en congnoistre,
                        et en confession a Dieu et au prebstre."
                    </p>
                </sp>

                <p>Au second, du cheval de monseigneur de Senlis, respond qu'elle croit fermement qu'elle n'en a point
                    de peché mortel envers nostre Seigneur, pour ce que il se estime a deux .CC. salus d'or, dont il en
                    oult assignacion. Et toutesfoys il fut renvoyé au seigneur de la Trimouille pour le rendre a
                    monseigneur de Senlis, et ne valloit rien ledit cheval a chevaucher pour elle. Et si dist que elle
                    ne l'osta pas de l'evesque, et si dist aussy qu'elle n'estoit point contente, d'aultre party, de le
                    retenir, pour ce qu'elle oyt que l'evesque en estoit mal content que on avoit prins son cheval, et
                    aussy pour ce que il ne valloit riens pour gens d'armes. Et en conclusion, se il fut payé de
                    l'assignacion qui luy fut faicte, ne aussi ne sçait se il eust restitucion de son cheval. Pense que
                    non.
                </p>

                <p>Au tiers, de la tour de Beaureveoir, respond :</p>
                <sp who="#jehanne">
                    <p>"Je le faisoye non pas en esperance de moy desesperer mais en esperance de saulver mon corps, et
                        de aller secourir plusieurs bonnes gens qui estoyent en neccessité."
                    </p>
                </sp>
                <p>Et apprez le sault s'en est confessee, et en a requis mercy a nostre Seigneur, et en a pardon de
                    nostre Seigneur. Et croit que ce n'estoit pas bien faict de faire ce sault, mais fut mal faict.
                </p>
                <p>Item dit qu'elle sçait qu'elle a pardon par la relacion de saincte Katherine, apprez qu'elle en fut
                    confessee. Et que, du conseil de saincte Katherine, elle s'en confessa.
                </p>
                <p>Interroguee se elle en eust grande penitence, respond qu'elle en porta une grand partie du mal
                    qu'elle se feist en cheant.
                </p>
                <p>Interroguee se, ce mal faict qu'elle feist de saillir, s'elle croit que ce fust peché mortel, respond
                    :
                </p>
                <sp who="#jehanne">
                    <p>"Je n'en sçais riens, mais m'en actendz a nostre Seigneur."</p>
                </sp>

                <p>Au quart, elle porte habit d'homme, respond :</p>
                <sp who="#jehanne">
                    <p>"Puisque je le fais par le commandement de nostre Syre et son service, je ne cuide point mal
                        faire. Et quand il luy plaira a commander, il sera tantost jus."
                    </p>
                </sp>

            </div>

            <div type="séance">
                <head>Le jeudy mattin xv.me jour de mars.</head>

                <p>Apprez les monicions faictes a elle et requisitions que, se elle a faict quelque chose qui soit
                    contre nostre foy, qu'elle s'en doibt rapporter a la determinacion de l'Eglise, respond que ses
                    reponces soyent veues par les clers, et puis que on luy dye se il y a quelque chose qui soit contre
                    la foy chrestienne : elle sera bien dire par son conseil qu'il en sera, et puis en dira ce qu'elle
                    en aura trouvé par son conseil. Et toutesfoys, se il y a riens de mal contre la foy chrestienne, que
                    nostre Syre a commandee, elle ne vouldroit soustenir, et seroit bien courroucee d'aller contre.
                </p>

                <p>Item luy fut declaree l'Eglise triomphante et l'Eglise militant, que c'estoit de l'une et de
                    l'autre.
                </p>
                <p>Item requise que de present elle se mist en la determinacion de l'Eglise de ce qu'elle a faict, soit
                    bien ou mal, respond :
                </p>
                <sp who="#jehanne">
                    <p>"Je ne vous en respondray aultre chose pour le present."</p>
                </sp>

            </div>

            <div type="séance">

                <head>Le jeudy xv.me jour de mars, an mil iiii.cc trente.</head>


                <p>Ladicte Jhenne jut requise et interroguee sur les juremens devantdictz, et premierement qu'elle dist
                    la maniere comme elle cuida eschapper du chastel de Beaulieu, entre deux pieces de boys. Respond
                    qu'elle ne fut oncques prisonniere en lieu qu'elle ne se eschappast voluntiers. Et elle, estante en
                    icelluy chastel, eust confermé ses gardes dedens la tour, n'eust esté le portier qui l'advisa et la
                    recouvra.
                </p>
                <p>Item dit, a ce quil luy semble, qu'il ne plaisoit pas a Dieu qu'elle eschappast pour celle foys, et
                    qu'il falloit qu'elle veist le roy des Angloys, comme ses voix luy avoyent dit et comme dessus est
                    escript.
                </p>

                <p>Interroguee se elle a congié de Dieu ou de ses voix de partir de prison toutes foys qu'il plaira a
                    elle, respond :
                </p>
                <sp who="#jehanne">
                    <p>"Je l'ay demandé plusieurs foys, mais je ne l'ay pas encoire."</p>
                </sp>

                <p>Interroguee se de present elle partiroit se elle veoit son point de partir, respond : se elle veoit
                    l'huis ouvert, elle s'en yroit, et ce luy seroit le congié de nostre Seigneur. Et croit fermement,
                    se elle veoit l'huis ouvert et ses gardes et les aultres Angloys ny sceussent resister, elle
                    entendroit que ce seroit le congié et que nostre Seigneur luy enveiroit secours. Mais sans congié ne
                    s'en yroit pas se ce n'estoit c'elle faisoit une entreprinse pour s'en aller, pour savoir si nostre
                    Seigneur en seroit content. Et allegue :
                </p>
                <sp who="#jehanne">
                    <p>"Ayde toy, Dieu te aydera."</p>
                </sp>
                <p>Et le dit pour ce que, si elle s'en alloit, que on ne dye pas qu'elle s'en fust allee sans congié.
                </p>

                <p>Interroguee, puisque elle demande a oyr messe, que il semble que ce seroit le plus honneste qu'elle
                    fust en habit de femme, et pour ce fut interroguee : lequel elle aymeroit, prendre habit de femme et
                    oyr messe, que demourer en habit d'homme et non oyr messe. Respond :
                </p>
                <sp who="#jehanne">
                    <p>"Certiffiez moy de oyr messe, se je suis en habit de femme : et sur ce je vous respondray."</p>
                </sp>
                <p>A quoy lug fut dit par l'interrogant :</p>
                <sp who="#interrogateur">
                    <p>"Et je vous certiffie que vous aorrez messe, mais que soyez en habit de femme."</p>
                </sp>
                <p>Respond :</p>
                <sp who="#jehanne">
                    <p>"Et que dictes vous se j'ay juré et promis a nostre Roy non metre jus cest habit ? Toutesfoys je
                        vous respondz : faictes moy faire une robbe longue jusques a terre, sans cueue, et me baillez a
                        aller a la messe. Et puis, au retour, je prendray l'habit que j'ay."
                    </p>
                </sp>

                <p>Interroguee de prendre du tout l'habit de femme pour aller oyr messe, respond :</p>
                <sp who="#jehanne">
                    <p>"Je me conseilleray sur ce et puis vous respondray."</p>
                </sp>
                <p>Et oultre requist, en l'honneur de Dieu et de nostre Dame, qu'elle puisse oyr messe en ceste bonne
                    ville, et a ce luy fut dit qu'elle prengne habit de femme simplement et absolutement. Et elle
                    respond :
                </p>
                <sp who="#jehanne">
                    <p>"Baillez moi habit, comme une fille de bourgoys, c'est assavoir houppellande longue, et je le
                        prendray, et mesme le chapperon de femme, pour aller ouyr messe."
                    </p>
                </sp>
                <p>Et aussy, le plus instamment qu'elle peult, requiert que on luy laisse cest habit qu'elle porte et
                    que on la laisse ouyr messe sans le changer.
                </p>

                <p>Interroguee de ce qu'elle a dit et faict,
                    <choice>
                        <corr>se</corr>
                    </choice>
                    elle veult submectre et rapporter en la determinacion de l'Eglise, respond que :
                </p>
                <sp who="#jehanne">
                    <p>"Toutes mes œuvres et mes faictz sont tous en la main de Dieu, et m'en actendz a Luy. Et vous
                        certifie que je ne vouldroye riens faire ou dire contre la foy chrestienne. Et se j'avoye riens
                        faict ou dict qui fust sur le corps de moy que les clers sceussent dire que ce fust contre la
                        foy chrestienne que nostre Seigneur ait establie, je ne vouldroye soustenir mais le mectroys
                        hors."
                    </p>
                </sp>

                <p>Interroguee se elle s'en vouldroit point submectre en l'ordonnance de l'Eglise, respond :</p>
                <sp who="#jehanne">
                    <p>"Je ne vous en respondray maintenant aultre chose, mais sabmedy, envoyez moy le clerc, se n'y
                        voulez venir, et je luy respondray de ce a l'ayde de Dieu et sera mis en escript."
                    </p>
                </sp>

                <p>Interroguee se, quand ses voix viennent, se elle leur faict reverence absolutement, comme
                    <choice>
                        <corr>a</corr>
                    </choice>
                    ung sainct ou saincte, respond que ouy. Et se elle ne l'a faict aulcunes foys, leur en a crié mercy
                    et pardon depuis, et ne leur sçait faire si grande reverence comme a elles appartient, car elle
                    croit fermement que se soyent sainctes Katherine et Margueritte. Et semblablement dit de sainct
                    Michel.
                </p>
                <p>Interroguee, pour ce que es sainctes de paradis
                    <choice>
                        <sic>ont</sic>
                        <corr>on</corr>
                    </choice>
                    faict voluntiers oblacion de chandelles, et se
                    <choice>
                        <corr>a</corr>
                    </choice>
                    ses sainctz et ses sainctes qui viennent a elle elle a point faict oblacion de chandelles ardans ou
                    d'aultres choses a l'eglise ou ailleurs, ou faire dire des messes, respond que non, se ce n'est en
                    offrant a la messe en la main du prebstre et en l'honneur de saincte Katherine, et croit que c'est
                    l'une de celles qui se apparut a elle. Et n'en a point tant allumé tant comme elle feroit voluntiers
                    a sainctes Katherine et Marguerite qui sont en paradis, qu'elle croit fermement que se sont celles
                    qui viennent a elle.
                </p>
                <p>Interroguee se, quand elle mect ses chandelles devant l'ymaige saincte Katherine, elle les mect en
                    l'honneur de celle qui se apparut a elle, respond :
                </p>
                <sp who="#jehanne">
                    <p>"Je le fais en l'honneur de Dieu, nostre Dame et de saincte Katherine qui est eu ciel. Et ne fais
                        point de difference de saincte Katherine qui est eu ciel et de celle qui se appert en moy."
                    </p>
                </sp>
                <p>Interroguee se elle le met en l'honneur de celle qui se apparut a elle, respond : ouy. Car elle ne
                    mect point de difference entre celle qui se apparut a elle et celle qui est eu ciel.
                </p>
                <p>Interroguee se elle faict et acomplist tousiours ce que ses voix luy commandent, respond que de tout
                    son povoir elle acomplit le commandement de nostre Seigneur a elle faict par ses voix, de ce que
                    elle en sçait entendre. Et ne luy commandent rien sans le bon plaisir de nostre Seigneur.
                </p>
                <p>Interroguee se, eu faict de la guerre, elle a riens faict sans le congié de ses voix, respond :</p>
                <sp who="#jehanne">
                    <p>"Vous en estes tous respondus. Et lysés bien vostre livre, et vous le trouverez."</p>
                </sp>
                <p>Et toutesvoyes dit que a la requeste des gens d'armes fut faict une vaillance d'armes devant Paris,
                    et aussy ala devant La Charité a la requeste de son roi, et ne fut contre ne par le commandement de
                    ses voix.
                </p>
                <p>Interroguee se elle feist oncques aulcunes choses contre leur commandement et volunté, respond que ce
                    qu'elle a peu et sceu faire, elle l'a facit et acomply a son povoir. Et quand est du sault du dongon
                    de Beaureveoir qu'elle feist contre leur command, elle ne s'en peut tenir. Et quand elles veirent sa
                    neccessité et qu'elle ne s'en savoit et povoit tenir, elles luy secoururent sa vie et la garderent
                    de tuer. Et dit oultre que, quelque chose qu'elle feist oncques en ses grans affaires, elles l'ont
                    tousiours secourue, et ce est signe que ce soyent bons espritz.
                </p>
                <p>Interroguee se elle a point des aultre signe que se soyent bons espritz, respond :</p>
                <sp who="#jehanne">
                    <p>"Sainct Michel le me certifia avant que les voix me venissent."</p>
                </sp>
                <p>Interroguee comme elle congnut que c'estoit sainct Michel, respond : par le parler et le langaige des
                    angelz. Et croit fermement que estoyent angelz.
                </p>
                <p>Interroguee comme elle congnut que c'estoit langaige d'angelz, respond qu'elle le creust assez tost
                    et eust volunté de le croire. Et dit oultre que sainct Michel, quand il vint a elle, luy dist que
                    sainctes Katherine et Margueritte viendront a elle et qu'elle feist par leur conseil, et estoyent
                    ordonnees pour la conduire et conseiller en ce qu'elle auroit a faire et qu'elle les creust de ce
                    qu'elles luy diroyent, et que c'estoit par le commandement de nostre Seigneur.
                </p>

                <p>Interrogué, se l'ennemy se metoit en signe ou forme d'ange, comme elle congnoistroit que ce fust bon
                    ange ou maulvaix ange, respond que elle congnoistroit bien se ce seroit sainct Michel ou une chose
                    contrefaicte comme luy.
                </p>
                <p>Item respond que a la premiere foys elle feist grand doubte se c'estoit sainct Michel, et a la
                    premiere foys eust grand paour. Et si le vist mainctes foys avant qu'elle sceust que ce fust sainct
                    Michel.
                </p>
                <p>Interroguee pourquoy elle congnut plustost que c'est sainct Michel
                    <choice>
                        <sic>que a</sic>
                        <corr>a</corr>
                    </choice>
                    la foys qu'elle creut que c'estoit il, que a la foys premiere, respond que a la premiere foys elle
                    estoit jeune enfant, et eust paour de ce. Depuis luy enseigna et monstra tant qu'elle creut
                    fermement que c'estoit il.
                </p>

                <p>Interroguee quelle doctrine il luy enseigna, respond : sur toutes choses, il luy disoit qu'elle fust
                    bonne enfant et que Dieu luy aideroit, et entre les aultres choses qu'elle vint au secours du roy de
                    France. Et une plus grande partie de ce que l'ange luy enseigna est en ce livre. Et luy racomptoit
                    l'ange la pitié qui estoit eu royaulme de France.
                </p>
                <p>Interroguee de la grandeur et statue d'icelluy ange, dit que sabmedy elle en respondra avecq l'autre
                    chose dont elle doibt respondre, c'est assavoir ce que il en plaira a Dieu.
                </p>

                <p>Interroguee se elle croit point que ce fust grand peché de courroucer saincte Katherine et saincte
                    Margueritte qui se apparut a elle, et de faire contre leur mandement, dist que ouy, qui le sçait
                    amender ; et que le plus qu'elle les corroussast oncques, a son advis, ce fut du sault de
                    Beaureveoir, et dont elle leur a crié mercy et des aultres offences qu'elle peult avoir faictes
                    envers elles.
                </p>
                <p>Interroguee se saincte Katherine et saincte Marguerite prendroyent vengeance corporelle pour
                    l'offence, respond qu'elle ne sçait et qu'elle ne leur a point demandé.
                </p>

                <p>Interroguee pour ce qu'elle a dit que pour dire verité aulcunes foys on est pendu, et pour ce se elle
                    sçait en elle quelque crime ou faulte pour quoy elle peust ou deust mourir, se elle le confessoit,
                    respond que non.
                </p>

            </div>

            <div type="séance">
                <head>Le sabmedy xvii.me jour de mars.</head>

                <p>Ladicte Jhenne fut faict jurer de dire verité.</p>
                <p>Interroguee de donner responce en quelle forme et espece, grandeur et habit, vient sainct Michel,
                    respond :
                </p>
                <sp who="#jehanne">
                    <p>"Il estoit en la forme de tres vray preudhomme."</p>
                </sp>
                <p>Et de l'habit et de aultres choses, elle n'en dira aultre chose. Quand aux angelz, elle les a veuz a
                    ses yeulx, et n'en aura l'en plus aultre chose d'elle.
                </p>

                <p>Item dit qu'elle croit aussy fermement les dictz et les faictz de sainct Michel qui s'est apparu a
                    elle, comme elle croit que nostre Seigneur Jhesus Christ souffrit mort et passion pour nous. Et ce
                    qui la meut elle a le croire, c'est le bon conseil, confort et bonne doctrine que il luy a fais et
                    donnez.
                </p>

                <p>Interroguee se elle veult se metre de tous ses dictz et fais, soit de bien ou mal, a la determinacion
                    de nostre mere saincte Eglise, respond que quand a l'Eglise, elle l'ayme et la vouldroit soustenir
                    de tout son povoir pour nostre foy chrestienne, et n'est pas elle qu'on doibve destourber ou
                    empescher d'aller a l'eglise, ne de ouyr messe. Quand aux bonnes oeuvres qu'elle a faictes et de son
                    advenement, il fault qu'elle s'en actende au Roy du Ciel, qui l'a envoyee a Charles, filz de Charles
                    roy de France, qui sera roy de France.
                </p>
                <sp who="#jehanne">
                    <p>"Et verrez que les Françoys gaigneront bientost une grand besongne que Dieu envoiroit aux
                        Françoys, et tant que il brannera prezque tout le royaulme de France.
                    </p>
                </sp>
                <p>Et dit qu'elle le dit affin que, quand ce sera advenu, que on ait memoire qu'elle l'a dist. Et
                    requise de dire le terme, dist :
                </p>
                <sp who="#jehanne">
                    <p>"Je m'en actendz a nostre Seigneur.</p>
                </sp>

                <p>Interroguee de dire se elle se rapporte a la determinacion de l'Eglise, respond :</p>
                <sp who="#jehanne">
                    <p>"Je m'en rapporte a nostre Seigneur, qui m'a envoyee, a nostre Dame et a tous les benoistz
                        saincts et sainctes de paradis."
                    </p>
                </sp>
                <p>Et luy est advis que c'est tout ung de nostre Seigneur et de l'Eglise, et que on ne doibt point faire
                    de difficulté que ce ne soit tout ung.
                </p>
                <p>Adoncq luy fut dit qu'il y a l'Eglise triumphant ou est Dieu, les sainctz et les ames saulvees,
                    l'Eglise militant, c'est nostre sainct pere le pappe, vicaire de Dieu en terre, les cardinaux, les
                    prelatz de l'Eglise et le clergé et tous bons chrestiens et calholicques. Laquelle Eglise, bien
                    assemblee, ne peult errer et est gouvernee du Sainct Esprit.
                </p>
                <p>Et pour ce, interroguee se elle se veult rapporter a l'Eglise militant, c'est assavoir celle qui est
                    ainsy declairee, respond qu'elle est venue au roy de France de par Dieu, de par la Vierge Marie et
                    tous les benoistz sainctz et sainctes de paradis et l'Eglise victorieuse de la hault, et de leur
                    commandement. Et a celle Eglise la elle se submist tous ses bons fais et tout ce qu'elle a faict ou
                    a faire.
                </p>
                <p>Et de respondre se elle se submeltra a l'Eglise militant, dit qu'elle n'en respondra maintenant
                    aultre chose.
                </p>

                <p>Interroguee qu'elle dit a cel habit de femme que on luy offre, affin qu'elle puisse aller oyr messe,
                    respond : quand a l'habit de femme elle ne le prendra pas encoire, tant qu'il plaira a nostre
                    Seigneur. Et se ainsy est que il la faille mener jusques en jugement, qu'il la faille desvestir en
                    jugement, elle requiert aux seigneurs de l'Église qu'ilz luy donnent la grace d'avoir une chemise de
                    femme et coeuvrechef en sa teste, qu'elle ayme mieulx mourir que de revocquer ce que nostre Seigneur
                    luy a faict faire. Ce qu'elle croit fermement que nostre Seigneur ne laissera ja advenir de la
                    mectre si bas par chose qu'elle n'ait secours bientost de Dieu et par miracle.
                </p>
                <p>Interroguee, pour ce qu'elle dit qu'elle porte l'habit d'homme par le commandement de Dieu, pourquoy
                    elle demande chemise de femme en article de mort, respond : il lui suffit qu'elle soit longue.
                </p>

                <p>Interroguee se sa marraine qui a veu les fees est repputee saige femme, respond qu'elle est reputee
                    bonne preude femme, non pas devine ou sorciere.
                </p>

                <p>Interroguee, pour ce qu'elle a dit qu'elle prendroit habit de femme mais que on la laissast aller, se
                    ce plairoit a Dieu, respond : se on luy donnoit congié en habit de femme, elle se metroit tantost en
                    habit d'homme et feroit ce qui luy est commandé par nostre Seigneur. Elle a autresfoys ainsy
                    respondu. Et ne feroit pour rien le serment qu'elle ne se armast et mist en habit d'homme, pour
                    faire le plaisir de nostre Seigneur.
                </p>

                <p>Interroguee de l'aage et des vestemens de sainctes Katherine et Marguerite, respond :</p>
                <sp who="#jehanne">
                    <p>"Vous estes respondus de ce que vous en aurez de moy, et n'en aurez aultre chose. Et vous en ay
                        respondu tout au plus certain que je sçay."
                    </p>
                </sp>

                <p>Interroguee se elle croit point au devant d'aujourd'huy que les fees feussent maulvaix espritz,
                    respond qu'elle n'en savoit rien.
                </p>

                <p>Interroguee se elle sçait point que saincte Katherine et Margueritte hayent les Angloys, respond :
                </p>
                <sp who="#jehanne">
                    <p>"Elles ayment ce que nostre Seigneur ayme, et hayent ce que Dieu hait."</p>
                </sp>
                <p>Interroguee se Dieu hait les Angloys, respond que de l'amour ou hayne que Dieu a aux Angloys, ou que
                    Dieu leur faict a leurs ames, ne sçait rien, mais sçait bien que ilz seront mis hors de France
                    excepté ceulx qui y mourront, et que Dieu envoira victoire aux Françoys et contre les Angloys.
                </p>
                <p>Interroguee se Dieu estoit pour les Angloys quand ilz estoyent en prosperité en France, respond
                    qu'elle ne sçait se Dieu hayoit les Françoys, mais croit qu'il vouloit permetre de les laisser
                    bastre pour leurs pechez, se ilz y estoyent.
                </p>

                <p>Interroguee quel garant et quel secours elle se actend avoir de nostre Seigneur de ce qu'elle porte
                    habit d'homme, respond que, tant de l'habit que d'aultres choses qu'elle a fais, elle n'en a voulu
                    aultre loyer synon la salvacion de son ame.
                </p>

                <p>Interroguee quelles armes elle offrit a Sainct Denis, respond que ung blanc harnoys entier a ung
                    homme d'armes avecques une espee, et la gaigna devant Paris.
                </p>
                <p>Interroguee a quelle fin elle les offrit, respond que ce fut par devocion, ainsy qu'il est acoustumé
                    par les gens d'armes quand ilz sont blecez. Et pour ce que elle avoit esté blecee devant Paris les
                    offris a sainct Denis, pour ce
                    <choice>
                        <corr>que</corr>
                    </choice>
                    c'est le cry de France.
                </p>
                <p>Interroguee se c'estoit pour ce qu'on les armast, respond que non.</p>

                <p>Interroguee de quoy servoyent ses cinq croix qui estoyent en l'espee qu'elle trouva a saincte
                    Katherine de Fierboys, respond qu'elle n'en sçait rien.
                </p>
                <p>Interroguee qui la meut de faire paindre angelz avecques bras, piedz, jambes, vestemens, respond :
                </p>
                <sp who="#jehanne">
                    <p>"Vous y estes respondus."</p>
                </sp>
                <p>Interroguee se elle les a faict paindre telz que ilz viennent a elle, respond qu'elle les a faictz
                    paindre telz et en la maniere comme ilz sont painctz es eglises.
                </p>
                <p>Interroguee se oncques elle les vist en la maniere que ilz furent paincts, respond :</p>
                <sp who="#jehanne">
                    <p>"Je ne vous en diray aultre chose."</p>
                </sp>
                <p>Interroguee pourquoy elle n'y feist peindre la clarté qui venoit a elle avecques les angelz ou les
                    voix, respond que il ne luy fut commandé.
                </p>

            </div>

            <div type="séance">
                <head>La sabmedy xvii.me jour de mars mil iiii.cc xxx apprez disner.</head>

                <p>Interroguee se ses deux angelz qui estoyent painctz en son estandard representoyent sainct Michel et
                    sainct Gabriel, respond qu'ilz n'y estoyent fors seullement pour l'honneur de nostre Seigneur, qui
                    estoit painct en l'estandard. Et dit qu'elle ne fit faire icelle representacion des anges fors
                    seullement pour l'honneur de nostre Seigneur, qui y estoit figuré tenant le monde.
                </p>
                <p>Interroguee se ces deux angelz qui estoyent fgurez en l'estandard estoyent les deux anges qui gardent
                    le monde, et pourquoy il n'y en avoit plus, veu que il luy estoit commandé qu'elle print tel
                    estandart par nostre Seigneur, respond : tout l'estandard estoit commandé par nostre Seigneur par
                    les voix de sainctes Katherine et Margueritte, qui luy dirent :
                </p>
                <sp who="#voix">
                    <p>"Pren l'estandart de par le Roy du ciel."</p>
                </sp>
                <p>Elle y feist faire celle figure de nostre Seigneur et de deux anges. Et de couleur et tout le feist
                    par leur commandement.
                </p>

                <p>Interroguee se alors elle leur demanda se, en vertu d'iceluy estandard, elle gaigneroit toutes les
                    battailles ou elle se boutteroit et qu'elle auroit victoire, respond que ilz luy dirent qu'elle
                    print hardyment et que Dieu luy ayderoit.
                </p>
                <p>Interroguee qui aydoit plus, elle a l'estandart ou l'estandart a elle, respond que de la victoire de
                    l'estandard ou d'elle c'estoit a nostre Seigneur tout.
                </p>
                <p>Interroguee se l'esperance d'avoir victoire estoit fondee en son estandard ou d'elle, respond : il
                    estoit fondé en nostre Seigneur, et non ailleurs.
                </p>
                <p>Interroguee, se ung aultre l'eust porté que elle, se il eust eu aussy bonne fortune comme d'elle de
                    le porter, respond :
                </p>
                <sp who="#jehanne">
                    <p>"Je n'en sçays rien. Je m'en actendz a nostre Seigneur.</p>
                </sp>

                <p>Interroguee, se ung des gens de son party luy eust baillé son estandard a porter, se elle l'eust
                    porté et s'elle y eust eu aussy bonne esperance comme en celuy d'elle qui luy estoit disposé de par
                    Dieu, et mesmes celuy de son roy, respond :
                </p>
                <sp who="#jehanne">
                    <p>"Je portoye plus voluntiers celluy qui me estoit ordonné de par nostre Seigneur. Et toutesfoys du
                        tout, je m'en actendoye a nostre Seigneur."
                    </p>
                </sp>

                <p>Interroguee de quoy servoit le signe qu'elle metoit a ses lettres : Jhesus Maria, respond que les
                    clers escrivans ses lettres luy mettoyent, et disoyent les aulcuns qu'ilz luy appartenoit metre ses
                    deux motz : Jhesus Maria.
                </p>

                <p>Interroguee se il luy a point esté revelé, se elle perdoit sa virginité, qu'elle perdoit son heur et
                    que ses voix ne luy viendroyent plus, respond :
                </p>
                <sp who="#jehanne">
                    <p>"Cela ne m'a point esté revelé."</p>
                </sp>
                <p>Interroguee, se elle estoit mariee, se elle croit point que ses voix luy vensissent, respond :</p>
                <sp who="#jehanne">
                    <p>"Je ne sçay, et m'en actendz a nostre Seigneur."</p>
                </sp>

                <p>Interroguee se elle pense et croit fermement que son roy feist bien de tuer ou faire tuer monseigneur
                    de Bourgoingne, respond que ce fut grand dommaige pour le royaulme de France. Et quelque chose qu'il
                    y eust entre eulx, Dieu l'a envoyé au secours du roy de France.
                </p>

                <p>Interroguee, pour ce qu'elle a dit a monseigneur de Beauvoys qu'elle respondroit autant a monseigneur
                    de Beauvoys et a ses commis, comment elle feroit a nostre sainct pere le pappe, et toutesfois il y a
                    plusieurs interrogatoires a quoy elle ne veult respondre, se elle respondroit point plus pleinement
                    a monseigneur de Beauvoys, respond qu'elle a respondu tout le plus vray qu'elle a sceu. Et se elle
                    sçavoit aulcune chose qui luy en vensist a memoire qu'elle n'ait dit, elle le diroyt voluntiers.
                </p>
                <p>Interroguee se il luy semble qu'elle soit tenue respondre plainement verité au pappe, vicaire de
                    Dieu, de tout ce que on luy demanderoit touchant la foy et le faict de sa conscience, respond
                    qu'elle requiert qu'elle soit menee a l'Eglise devant luy, et puis elle respondra tout ce qu'elle
                    debvera respondre.
                </p>

                <p>Interrogué de l'ung de ses agneaux ou il estoit escript : Jhesus Maria, de quelle matiere il estoit,
                    respond : elle ne sçait propprement, et s'il est d'or, il n'est pas de fin or, et se ne sçait se
                    c'estoit or ou latton. Et pense qu'il y avoit troys croix et non aultre signe, qu'elle saiche,
                    excepté : Jhesus Maria.
                </p>
                <p>Interroguee pourquoy c'estoit qu'elle regardoit volluntiers cest anel quand elle alloit en fait de
                    guerre, respond que par plaisance, et pour l'honneur de son pere et de sa mere. Elle, ayant son anel
                    en sa main et en son doy, a touché a saincte Katherine que luy apparoist.
                </p>
                <p>Et interroguee en quelle partie de ladicte saincte Katherine, respond :</p>
                <sp who="#jehanne">
                    <p>"Vous n'en aurez aultre chose."</p>
                </sp>

                <p>Interroguee se elle baisa ou accola oncquez saincte Katherine ou Marguerite, respond : elle les a
                    accolees toutes deux.
                </p>
                <p>Interroguee se ilz fleuroyent bon, respond :</p>
                <sp who="#jehanne">
                    <p>"Il est bon a savoir que ilz sentoyent bon."</p>
                </sp>
                <p>Interroguee se en accollant elle y sentoyent point de challeur ou aultre chose, respond qu'elle ne
                    les povoit accoller sans les sentir et toucher.
                </p>
                <p>Interroguee par quelle partye elle les accolloit, ou par hault ou par bas, respond :</p>
                <sp who="#jehanne">
                    <p>"Il y affiert mieulx a les accoller par le hault que par le bas."</p>
                </sp>

                <p>Interroguee se elle leur a point donné de chappeaux, respond que, en l'honneur d'elles, en leurs
                    remenbrances ou ymaiges es eglises, en a plusieurs foys donné. Et quand a celles qui s'apperent a
                    elle, n'en a point baillé dont elle ait memoire.
                </p>
                <p>Interroguee, quand elle metoit chappeaulx en l'arbre, se elle les metoit en l'honneur de celles qui
                    luy apparoyent, respond que non.
                </p>
                <p>Interroguee se, quand ses sainctes venoyent a elle, se elle leur faisoit point reverence comme de se
                    agenouiller ou incliner, respond que ouy. Et le plus qu'elle povoit leur faire de reverence, elle
                    leur faisoit, car elle sçait que ce sont celles qui sont eu royaulme de paradis.
                </p>

                <p>Interroguee sy elle sçait rien de ceulx qui vont en l'erre avecques les fees, respond qu'elle n'en
                    feist oncq ou sceut quelque chose, mais en a bien ouy parler, et que on y alloit au jeudy. Mais n'y
                    croit point et croit que ce ne soit que sorcerie.
                </p>

                <p>Interroguee se on feist point flotter ou tournyer son estandard autour de la coste de son roy,
                    respond que non, qu'elle saiche.
                </p>
                <p>Interroguee pour quoy il fut plus porté en l'eglise de Rains au sacre que ceulx des aultres
                    cappitaines, respond :
                </p>
                <sp who="#jehanne">
                    <p>"Il avoit esté a la peine, c'estoit bien raison qu'il fust a l'honneur."</p>
                </sp>


                <p>ici, O inverse le texte en insérant le compte rendu de la séance du 2 mai ??:</p>
            </div>
            <div type="séance">

                <p>Ce mesme jour, ladicte Jhenne fut ramenee devant les juges du procez.</p>
                <p>Ledit evesque en leur presence la admonnesta qu'elle voulsist faire et acquiescer au conseil et
                    monicions qui luy seroyent faictes par maistre Jehan de Chastillon, docteur en theologie, qui luy
                    diroit bien pour le salut de son ame et de son corps. Et se elle
                    <choice>
                        <corr>ne</corr>
                    </choice>
                    le vouloit faire, elle tomberoit en grand inconvenient du corps et de l'ame. Et alors lesdits juges
                    prierent ledit de Chastillon qu'il procedast ausdictes monicions caritativement, lequel de
                    Chastillon respondit que voluntiers il le feroit.
                </p>
                <p>Et premierement luy dist que tous loyaulx chrestiens estoyent obligez croire et tenir les articles
                    contenues en la foy, et luy exposa la forme et maniere comme par devant elle avoit esté admonnestee,
                    et luy demanda se elle se voulloit corriger et amender jouxte la deliberacion des saiges.
                </p>
                <p>A quoy elle respondit :</p>
                <sp who="#jehanne">
                    <p>"Lysez vostre livre",</p>
                </sp>
                <p>c'est assavoir la cedulle que tenoit ledit evesque,</p>
                <sp who="#jehanne">
                    <p>"et puis je vous respondray. Je me actendz a Dieu, mon createur, de tout. Je l'ayme de tout mon
                        cueur."
                    </p>
                </sp>

                <p>Et interroguee se elle veult plus respondre a celle monicion generalle, respond :</p>
                <sp who="#jehanne">
                    <p>"Je m'en actendz a mon juge. C'est le roy du ciel et de la terre."</p>
                </sp>

                <p>Item luy fut dit :</p>
                <sp who="#interrogateur">
                    <p>"Aultresfoys vous avez dit que voz fais fussent veuz contre, comment il est contenu en la cedulle
                        precedente."
                    </p>
                </sp>
                <p>Respond que autant en respond elle mainctenant.</p>
                <p>Item luy fut declairé que c'est que l'Eglise militant etc. et admonestee de croire et tenir l'article
                    : Unam sanctam Ecclesiam etc., et a l'Eglise militante se submettre.
                </p>
                <p>Respond :</p>
                <sp who="#jehanne">
                    <p>"Je croy bien l'Eglise cy bas, mais de mes fais et dictz, ainsy que aultres foys j'ay dict, je
                        m'en actendz et rapporte a Dieu."
                    </p>
                </sp>
                <p>Item dit :</p>
                <sp who="#jehanne">
                    <p>"Je croy bien que l'Eglise militante ne peult errer ou faillir. Mais quand a mes dictz et mes
                        fais, je les metz et rapporte du tout a Dieu qui m'a faict faire ce que j'ay faict."
                    </p>
                </sp>
                <p>Item dit qu'elle se submect a Dieu, son createur, qui luy a faict faire, et s'en rapporte a sa
                    personne proppre.
                </p>
                <p>Item, interroguee s'elle veult dire qu'elle n'ait point de juge en terre et se nostre sainct pere le
                    pappe est point son juge, respond :
                </p>
                <sp who="#jehanne">
                    <p>"Je ne vous en diray aultre chose. J'ay bon maistre, c'est nostre Seigneur, a qui je me actendz
                        du tout, et non a aultre."
                    </p>
                </sp>
                <p>Item luy fut dit que se elle ne voulloit croire l'Eglise et l'article : Ecclesiam sanctam catholicam,
                    que elle seroit hereticque de le soustenir, et seroit pugnye d'estre arse par la sentence d'aultres
                    juges.
                </p>
                <p>Respond :</p>
                <sp who="#jehanne">
                    <p>"Je ne vous en diray aultre chose. Et se je veoye le feu, si diroys je tout ce que je vous dy et
                        n'en feroye aultre chose."
                    </p>
                </sp>
                <p>Interroguee se le Conseil General, comme nostre sainct Pere, les cardinaulx, estoyent cy, se elle se
                    vouldroit rapporter et submectre, respond :
                </p>
                <sp who="#jehanne">
                    <p>"Vous n'en tirerez aultre chose."</p>
                </sp>
                <p>Interroguee se elle se veult submectre a nostre sainct pere le pappe, respond :</p>
                <sp who="#jehanne">
                    <p>"Menez m'y, et je luy respondray."</p>
                </sp>
                <p>Et aultrement n'en a volu respondre.</p>

                <p>Item de l'habit etc., respond de icelluy habit qu'elle voulloit bien prendre longue robbe et
                    chapperon de femme pour aller a l'eglise et recepvoir son Saulveur, ainsy que aultresfoys elle a
                    respondu, pourveu que tantost apprez ce elle le mist jus, et reprint cestuy qu'elle porte.
                </p>
                <p>Item du surplus que luy fut exposé de avoir prins habit d'homme et sans neccessité, et en especial
                    qu'elle est en prison etc., respond : 
                </p>
                <sp who="#jehanne">
                    <p>"Quand je auray faict ce pour quoy je suis envoyee de par Dieu, je prendray habit de femme."</p>
                </sp>
                <p> Interroguee se elle croit qu'elle face bien de prendre habit d'homme, respond : </p>
                <sp who="#jehanne">
                    <p>"Je m'en actendz a nostre Seigneur."</p>
                </sp>
                <p>Interroguee a l'exhortacion que on luy faisoit, c'est assavoir que en ce qu'elle disoit qu'elle
                    faisoit bien et qu'elle ne pechoit point en portant ledit habit avecques les circonstances touchant
                    le faict de prendre et porter ledit habit et en ce qu'elle disoit que Dieu et les saincts luy
                    faisoient faire elle les blamoit comme plus a plan est contenu en ladicte cedulle elle erroit et
                    faisoit mal, respond que elle ne blasma point Dieu ne ses sainctz.
                </p>
                <p> Item, admonnestee de soy desister de porter l'habit et de croire qu'elle face bien de le porter, et
                    de prendre habit de femme, respond qu'elle n'en fera aultre chose. 
                </p>
                <p>Interroguee, se toutesfoys que sainctes Katherine et Margueritte viennent, se elle se seigne, respond
                    que aulcunes foys elle faict le signe de la croix et l'autre foys non.
                </p>

                <p>Item des revelacions respond que de ce elle se rapporte a son juge, c'est assavoir Dieu. Et dit que
                    ses revelacions sont de Dieu sans aultre moyen.
                </p>
                <p>Interroguee, se du signe baillé a son roy, se elle se veult rapporter a l'archevesque de Rains, aisné
                    de Boussac, chevaliers de Bourbon, la Trimouille et la Hire, ausquelz ou a chascun d'eulx elle a
                    autresfoys dit avoir monstré ceste couronne, et qu'ilz estoyent presens quand l'ange apporta ladicte
                    couronne et la bailla audit archevesque, ou se elle se veult rapporter aux aultres de son party,
                    lesquelz escrisent soubz leurs seaulx ce qu'ilz en ayent, respond : 
                </p>
                <sp who="#jehanne">
                    <p>"Baillez ung messaiger, et je leur escriray de tout ce procez."</p>
                </sp>
                <p>Et aultrement ne se y est voulu croire ne rapporter a eulx.</p>

                <p>Item de sa temerere credence etc., respond :</p>
                <sp who="#jehanne">
                    <p>"Je m'en rapporte a mon juge, c'est assavoir Dieu, et a ce que aultresfoys j'ay respondu, qui est
                        eu livre."
                    </p>
                </sp>

                <p>Interroguee, se on luy donnoye deux, troys ou quattre des chevalliers de son party, qui viennent par
                    sauf conduict, si elle se veult rapporter a eulx des ses apparicions et choses contenues en ce
                    procez, respond que on les face venir et puis elle respondra. Et aultrement ne se est voulu
                    rapporter ne submetre de ses procez.
                </p>
                <p>Interroguee se a l'eglise de Poitiers, ou elle a esté examinee, elle se veult rapporter et submectre,
                    respond : 
                </p>
                <sp who="#jehanne">
                    <p>"Me cuidez vous prendre par ceste maniere, et par cela attirer a vous ?"</p>
                </sp>
                <p>Item en conclusion, de habondant et de nouveau, fut admonnestee generalement de se submectre a
                    l'Eglise, et sur peine de estre laissee par l'Eglise. Et se l'Eglise la laissoit, elle seroit en
                    grand peril du corps et de l'ame, et se pourroit bien metre en peril de encourir peines du feu
                    eternel quant a l'ame, et du feu temporel quant au corps, et par la sentence des aultres juges.
                </p>
                <p>Respond :</p>
                <sp who="#jehanne">
                    <p>"Vous ne ferez ja ce que dictes contre moy qu'il ne vous en prenne mal, et au corps, et a
                        l'ame.  "
                    </p>
                </sp>
                <p>Interroguee qu'elle dye une cause pour quoy elle ne se rapporte a l'Eglise, a quoy elle ne veult
                    faire aultre responce.
                </p>

                <p>Et apprez, plusieurs docteurs de diverses sciences et facultez l'admonnesterent et exhorterent
                    caritativement de soy submectre a l'universelle Eglise militante et au consille general, en luy
                    exposant le peril et danger euquel elle se exposoit quant au corps et a l'ame, se elle ne se
                    submetoit a l'Eglise mititante, a quoy elle respondit comme devant. Et finablement ledit evesque luy
                    dist qu'elle pensast bien et advisast sur les monicions dessusdictes, et qu'elle pensast a faire
                    aultrement.
                </p>
                <p>A quoy ladicte Jhenne respondit :</p>
                <sp who="#jehanne">
                    <p>"Dedens quel temps voulez vous que je me advise ? "</p>
                </sp>
                <p>A quoy ledit evesque luy dist qu'elle se advisast tout presentement et qu'elle respondist ce qu'elle
                    vouldroit. 
                </p>
                <p>Et a celle heure ne fut faict aultre chose.
                </p> <!--vous avez écrit en déhors du <p>... Est-ce l'un de vos commentaires ? "fin de l'insertion.??"-->

            </div>

            <div type="séance">

                <head>Le mardy d'apprez Pasques fleuries, qui fut le .xxvii.me de mars, l'an mil .iiii.cc et trente.
                </head>

                <p>Le jour dessudit, le promoteur en ceste cause feist une requeste contenue en une feuille de pappier,
                    laquelle il tenoit en ses mains, contenant qu'il feust receu a bailler libelle contre ladicte Jhenne
                    qui estoit presente, par maniere de articles contre icelle affin qu'elle peust conclurre en ladicte
                    cause. Apprez laquelle requeste fut demandé aux assistens qu'il estoit a faire et si on debvoit
                    proceder oultre en ce negoce, a quoy ilz respondirent.
                </p>

                <p>Et premierement Maistre Nicole des Venderés dist au premier article que on la debvoit contraindre a
                    faire serment et jurer de dire verité, et si elle refuse de ce faire que on la debvoit excommunyer.
                    Et si elle veult soustenir les sensures on doibt proceder contre elle selon la disposicion des
                    droitz.
                </p>
                <p>Maistres Jehan Pinchon, Jehan Basset, Jehan Guerin furent d'oppinion qu'il falloit lyre les
                    articles.
                </p>
                <p>Maistre Jehan de la Fontaine fut d'oppinion dudit De Venderez.</p>
                <p>Maistre Gieffroy Ducrottey fut d'oppinion que on luy debvoit donner dilacion de troys jours devant
                    que la excommunyer pour ce que en matiere civille on donne troys dilacions pour jurer de calomnye.
                </p>
                <p>Maistre Jehan Ledoulx fut de son oppinion.</p>
                <p>Maistre Gilles Deschamps fut d'oppinion que on luy debvoit lyre les articles et que on luy debvoit
                    assigner jour a y venir respondre.
                </p>
                <p>Maistre Robert Barbery fut de son oppinion.</p>
                <p>L'abbé de Fescamp dist que il luy sembloit qu'elle estoit tenue de dire verité des choses qui
                    touchent son procez, et se elle n'est bien adjuree, que on luy donne dilacion competente a venir
                    bien adjurer.
                </p>
                <p>Maistre Jehan du Chastillon dist qu'elle estoit tenue de respondre de dire verité, actendu qu'il
                    estoit question de son faict.
                </p>
                <p>Maistre Euvrard Emengard et Guillaume Leboucher comme ledit Chastillon.</p>
                <p>Le prieur de Longueville dist que des choses de quoy elle ne sauroit respondre, elle n'est a
                    contraindre d'en parler par croirre et non croirre.
                </p>
                <p>Mistre Jehan Beaupere dist qu'elle est tenue de respondre et dire verité des choses desquelles elle
                    est certaine et qui sont de son faict. Des aultres choses, on luy doibt donner dilacion s'elle la
                    demande.
                </p>
                <p>Maistre Jacques de Touraine est de cest oppinion.</p>
                <p>Maistre Nicole de Mydy pareillement.</p>
                <p>Et au regard de la contraindre precisement ilz s'en rapportent aux juristes.</p>
                <p>Maistre Maurice Duquesnay est de l'oppinion de l'abbé de Fescamp dessudict.</p>
                <p>Maistre Jehan de Nerbat dit que quand aux articles, il s'en rapporte aux juristes, mais dist que elle
                    doibt dire verité quand aux choses qui touchent son procez. Et se il y a aulcuns interrogatoires sur
                    lesquelz elle face dificulté de y respondre, on luy doibt donner dilacion se elle la demande.
                </p>
                <p>Maistre Jehan Fabry s'en rapporte aux juristes.</p>
                <p>Maistre Pierre Maurice dist qu'elle est tenue de respondre des choses notoires.</p>
                <p>Maistres Girard dit qu'elle est tenue de respondre et de jurer. </p>
                <p>Maistre Jehan Guedon est de son oppinion.</p>
                <p>Maistre Thomas de Courcelles dist qu'elle est tenue de respondre a chascune des articles, et se elle
                    demande dilacion, on luy doibt donner.
                </p>
                <p>Maistre André Marguerie est d'oppinion qu'elle doibt jurer de ce qui touche son procez. Et des choses
                    dont elle fesoit doubte, que on luy doibt donner dilacion.
                </p>
                <p>Maistre Denis Gastinel dit qu'elle doibt jurer, et que le promoteur a bien demandé quant au jurement.
                    Et quant a proceder en oultre se elle refuse jurer il vouldroit veoir les livres pour en dire son
                    oppinion.
                </p>
                <p>Maistre Ausbert Morel et Jehan Duchemin sont d'oppinion qu'elle doibt jurer.</p>

                <p>Apprez les oppinions retirees, le promoteur en ceste cause offrit a jurer de calonnye, c'est que par
                    faveur, ne par honte ne par craincte, mais meu du zele de la foy, il faisoit la poursuite contre
                    ladicte Jhenne.
                </p>
                <p>Apprez les choses dessudictes fut dit a ladicte Jhenne qu'elle respondist et dist verité des choses
                    qui touchoyent son procez, et que il estoit force qu'elle le feist puis que les docteurs avoyent
                    esté de ceste oppinion et que le promoteur avoit juré de calomnye. Et luy remonstra ledit evesque de
                    Beauvoys que les dessudicts docteurs estoyent tous gens d'Eglise clers et lectré en droit divin et
                    humain, tous begnins et piteux, voulloyent et entendoyent proceder en ceste matiere doulcement et
                    gracieusement, sans demander vengeance ne pugnicion corporelle, mais seulement tendoyent en fin de
                    l'instruire et reduire en la voye de verité et de salut, se il y avoit quelque faulte en sa foy. Et
                    pour ce qu'elle n'estoit pas assez instruicte en lectres et telles haultes matieres pour ce adviser
                    de ce qu'elle vouldroit faire, et pour ce ledit evesque de Beauvoys et vicaire de l'inquisiteur
                    offrirent a ladicte Jehenne que elle esleust ung ou plusieurs dessudicts assistens pour la
                    conseiller, ou se elle n'en vouloit ou savoit eslyre, on luy en bailleroit tel nombre qu'elle
                    vouldroit pour la conseiller de ce qu'elle debvoit respondre.
                </p>
                <p>A quoy icelle Jhenne respondit :</p>
                <sp who="#jehanne">
                    <p>"Premierement de ce que me admonnestez de mon bien et de nostre foy, je vous en remercie et la
                        compaignie aussy. Et en tant que me offrez du conseil, je n'ay point intencion de me departir du
                        conseil de nostre Seigneur. Et quant au serment que voulez que je face je suis prest de jurer de
                        dire verité de ce que touche vostre procez.
                    </p>
                </sp>
                <p>Et ainsy jura sur les sainctes Euvangilles.</p>

                <p>Apprez les choses dessusdictes du commandement dudit evesque et aultres juges, maistre Thonmas de
                    Courcelles commença a exposer les articles contenues au libelle.
                </p>
                <p>Au premier article, duquel respondit qu’elle croit bien que nostre sainct pere le pappe de Romme, et
                    les evesques et aultres gens d’Eglise sont pour garder la foy chrestienne et pugnir ceulx qui y
                    defaillent. Mais quant a elle, de ses fais elle ne se submectra fors a l’Eglise du ciel, c’est a
                    Dieu et a la Vierge Marie et saincts et sainctes de paradis. Et croit fermement qu’elle n’ait point
                    faly en la foy chrestienne, et qu’elle n’y vouldroit point faillir.
                </p>
                <p>Au second article, des sorceries, supersticions et divinacions dont est accusee, elle le nye
                    formellement, et au regard des adoracions que on dit luy avoir esté faictes dit que si aulcuns ont
                    baisé ses mains ou vestemens, ce n’a point esté par elle ou de sa volunté, et s’en est gardee autant
                    qu’elle a peu.
                </p>
                <p>Au tiers article, elle le nye et afferme que a son povoir elle a soustenu l’Eglise.</p>
                <p>Quant au quatre.me article, elle confesse, c’est assavoir de son pere et de sa mere et du lieu de sa
                    nativité. Quant a la seconde partie d’icelluy article, elle le nye. Et quand aux feez dont est
                    faicte mencion eudit article, elle dit qu’elle ne sçait que c’est. Et quand a son instruction, dit
                    qu’elle a apprins sa creance et qu’elle est bien instruite et enseignee comme ung bon enfant doibt
                    estre. Et en ce que touche sa marraine, elle s’en rapporte a ce que elle en a aultresfoys dit.
                </p>
                <p>Requise de dire son credo, respond :</p>
                <sp who="#jehanne">
                    <p>"Demandez au confesseur a qui je l'ay dit."</p>
                </sp>
                <p>Au cinq.me article, de l’arbre et de la fontaine, s’en rapporte a ce qu’elle en a dit, et le surplus
                    elle le nye.
                </p>
                <p>Au six.me, pareillement se rapporte a ce qu’elle en a dit, elle le surplus, elle le nye.</p>
                <p>Au sept.me, faisant mencion de la mandagloire, elle le nye entierement.</p>
                <p>A l’huit.me, elle s’en rapporte a ce qu’elle en a aultresfoys respondu, et nye les aultres choses.
                </p>
                <p>Quand au neuf.me, faisant mencion de mariage, elle en a aultresfoys respondu : elle s’en rapporte a
                    ce qu’elle en a dit, et le surplus elle le nye.
                </p>
                <p>Au dix.me, faisant mencion des apparicions et du departement de son pays, elle en respond comme
                    dessus, c’est qu’elle s’en rapporte a ce qu’elle en a aultresfoys dit.
                </p>
                <p>Quand a l’onze.me, respond comme en l’article precedent.</p>
                <p>Et au douze.me, s’en rapporte comme dessus a ce que elle en a aultresfoys dit. Interroguee s’elle a
                    prins habit d’homme et habillemens de guerre par le commandement de Dieu, ce rapporte a ce que
                    aultresfoys en a respondu.
                </p>
                <p>Quand au .XIII.me, faisant mencion de blaspheme, respond :</p>
                <sp who="#jehanne">
                    <p>"Je n’ay blasphemé Dieu ne ses saincts."</p>
                </sp>
                <p>Et quand il luy fut remonstré que les saincts canons et les sainctes Escriptures mectent que les
                    femmes qui prennent habit d’homme, et les hommes qui prennent habit de femme, c’est chose
                    abhominable a Dieu, on luy demanda si elle avoit prins lesdits habitz du commandement de Dieu. Dist
                    :
                </p>
                <sp who="#jehanne">
                    <p>"Vous en estes assez respondus, et se vous voulez que je vous en responde plus avant, donnez moy
                        dilacion, et je vous respondray.
                    </p>
                </sp>

                <p>Item luy fut demandé si elle vouldroit prendre habit de femme affin que elle peust recepvoir son
                    Saulveur a ceste Pasque. Respond qu’elle ne laissera point encoires son habit, soit pour recepvoir
                    ou aultre chose. Et dit que elle ne faict point de diference d’habit d’home ou de femme pour
                    recepvoir son Saulveur, et pour cest habit que on ne luy doibt point refuser.
                </p>
                <p>Interroguee se elle avoit prins par revelacion ou du commandement de Dieu de porter cest habit, dist
                    qu’elle en a respondu, et que elle s’en rapporte a ce qui en est escript. Et apprez dist que dedens
                    demain elle en fera responce.
                </p>
                <p>Item dit qu’elle sçait bien qui luy a faict prendre ledit habit, mais ne sçait point comme elle le
                    doibt reveler.
                </p>
                <p>Quand au .XIIII.me, dit :</p>
                <sp who="#jehanne">
                    <p>"Je ne fais point mal de Dieu servir, et demain je vous en respondray."</p>
                </sp>

                <p>Au quinze.me article, respond qu’elle ayme plus cher mourir que revocquer celle qu’elle a faict par
                    le commandement de nostre Seigneur.
                </p>
                <p>Interroguee se elle veult laisser l’habit d’homme pour ouyr messe, respond que quand a l’habit
                    qu’elle porte, ne le laissera point encoire, et qu’il n’est point en elle de dire le terme dedens
                    lequelle elle le laissera.
                </p>
                <p>Item dit se les juges la refusent de luy faire ouyr messe, il est bien en nostre Seigneur de la luy
                    faire ouyr quand il luy plaira, sans eulx.
                </p>
                <p>Item dit au residu de l’article, de la sequelle, qu’elle confesse bien d’avoir esté admonnestee de
                    laisser l’habit d’homme. Mais quand a l’inreverence et aultres choses, elle les nye.
                </p>
                <p>Au seize.me, dit que a Arras et Beaureveoir a bien esté admonnestee de prendre habit de femme, ce
                    qu’elle a refusé et refuse encoire. Et quant aux oeuvres de femme, dit qu’il y a assez d’aultres
                    femmes pour ce faire.
                </p>
                <p>Au .XVII.me article, respond qu’elle confesse qu’elle porta les nouvelles de par Dieu a son roy, et
                    que nostre Seigneur luy rendroit son royaulme, et le feroit couronner a Rains, et le metre hors de
                    ses adversaires. Et de ce fut messagere de par Dieu, en luy disant que il la mist hardyment en
                    oeuvre et qu’elle leveroit le siege d’Orleans.
                </p>
                <p>Item dit qu’elle disoit : tout le royaulme, et que
                    <choice>
                        <corr>si</corr>
                    </choice>
                    monseigneur de Bourgoingne et les aultres subietz du royaulme ne venoyent en obaissance, que le roy
                    les y feroit venir par force.
                </p>
                <p>Et a la fin dudit article, de congnoistre Robert et son roy, respond :</p>
                <sp who="#jehanne">
                    <p>"Je me tiens a ce que une aultre foys j’en ay dit."</p>
                </sp>

                <p>Au dix huit.me article, faisant mencion de la paix, dit qu’elle a requis le duc de Bourgoingne par
                    lectres et mesmes a ses ambassadeurs qu’il mist la paix quand aux Angloys, c’est qu’il fault que ilz
                    s’en voysent en leur pays, en Engleterre.
                </p>
                <p>Et du residu dudit article, dit qu’elle en a respondu, a quoy elle s’en rapporte.</p>
                <p>Au .XIX.me, se rapporte a ce qu’elle en a dit, et au regard du surplus de l’article elle le nye.</p>
                <p>Au vingt.me, se rapporte a ce qu’elle en a dit devant, et dit oultre que de chose qu’elle ait faict
                    n’y avoit sorcerie ou maulvaix art. Et du bonheur de son estandard, dit qu’elle s’en rapporte a
                    l’heur que nostre Seigneur y a envoyé.
                </p>
                <p>Au vingt ung.me, dit que quand aux lectres elle ne les a point faictes par orgeuil ne par
                    presumption, mais par le commandement de nostre Seigneur, et confesse bien le contenu esdictes
                    lectres, exceptez troys motz.
                </p>
                <p>Item dit que si les Angloys eussent creu ses lectres, ilz eussent faict que saiges, et que avant
                    qu’il soit sept ans, ilz s’en apperceveront bien. Et de ce que elle leur escrivoit se rapporte a ce
                    que aultresfoys elle en a respondu.
                </p>
                <p>Et quand a l’article faisant mencion que ce qu’elle a faict, ce a esté par le conseil des maulvaix
                    espritz, elle le nye, et aux aultres articles se rapporte a ce qu’elle en a respondu.
                </p>
                <p>Aux .XXII., .XXIII., .XXIV. articles, se rapporte a ce qu’elle en a aultresfoys dit.</p>
                <p>Au .XXV.me, dit que premierement elle requeroit que on feist paix, et que, eu cas que on ne vouldroit
                    faire paix qu’elle estoit preste de combastre.
                </p>
                <p>Au .XXVI.me, .XXVII., .XXVIII., .XXIX.me, elle se rapporte a ce que elle en a dit devant.</p>

            </div>

            <div type="séance">
                <head>Du
                    <choice>
                        <sic>mardi</sic>
                        <corr>mercredy</corr>
                    </choice>
                    .XXVIII.me jour de mars, mil .IIII.cc .XXX.
                </head>

                <p>Fut requise de faire serment, a quoy elle respondit que voluntiers de ce que touchoit son procez elle
                    diroit verité, et ainsy le jura.
                </p>
                <p>Et premierement, quand a l’article de l’habit et des armes, respond que l’habit et les armes qu’elle
                    a portees a esté par le congé de Dieu. Et sur ce que elle fut interroguee de laisser son habit,
                    respond qu’elle ne le laisseroit point sans le congié de nostre Seigneur, et luy deust on trencher
                    la teste. Mais se il Luy plaist, elle le metra tantost jus.
                </p>
                <p>Et interroguee, se elle avoit congié de nostre Seigneur, si elle prendroit l’habit de femme, respond
                    que a reveler le signe contenu en l’article, elle pourroit bien avoir dit qu’elle ne le reveleroit
                    point. Et dit que en sa confession autresfoys faicte, dit que sans congié de nostre Seigneur elle ne
                    le reveleroit point. Et ce qu’elle avoit faict, ce avoit esté par revelacion de saincte Katherine et
                    saincte Margueritte, et le soustiendra jusques a la mort.
                </p>
                <p>Item dit qu’elle fut conseillee par aulcun de son party qu’elle mist en ses lectres : Jhesus Maria,
                    ce qu’elle a faict en aulcunes, et aux aultres non.
                </p>
                <p>Dit que, quand aux poinctz desdictes lectres ou il y a escript : Tout ce qu’elle a faict, c’est par
                    le conseil de nostre Seigneur, il doibt avoir : Tout ce que j’ay faict de bien.
                </p>
                <p>Interrogué si d’aller devant La Charité elle fist bien ou mal, respond : se elle a faict mal, elle
                    s’en confessera.
                </p>
                <p>Interroguee se elle faisoit bien de aller devant Paris, respond que les gentilzhommes de France
                    voulurent aller devant Paris. Ilz luy semble que ilz feirent bien de aller contre leurs adversaires.
                </p>
                <p>Et en tant que touche la revelacion de l’espee, dit que il est en nostre Seigneur de reveler ce qu’il
                    luy plaist, tant de l’espee que aultres choses advenir, et ce qu’elle en a dit a esté par revelacion
                    ; et se rapporte a ce que elle en a respondu. Et en ce que touche la conclusion dudit article,
                    faisant mencion de temerité et orgeuil, s’en rapporte a nostre Seigneur son juge, et mesme de ce
                    qu’elle a aultresfoys dit du roy et du duc d’Orleans. Et dit qu’elle sçait bien que Dieu ayme mieulx
                    son roy et le duc d’Orleans que aulcuns aultres, et qu’elle sçait par revelacion. Et des aultres
                    choses elle en
                    <choice>
                        <corr>a</corr>
                    </choice>
                    respondu.
                </p>
                <p>Toutesfoys elle dit que a son partement de Sainct Denis elle eut congié.</p>
                <p>Interroguee se faire contre le commandement de ses voix, elle cuide point pecher mortellement,
                    respond :
                </p>
                <sp who="#jehanne">
                    <p>"J’en ay aultresfoys respondu, et m’en actendz a ladicte responce."</p>
                </sp>
                <p>Et de la conclusion de l’article elle s’en actend a nostre Seigneur.</p>
                <p>Et sur plusieurs interrogacions qu’on luy faisoit, a respondu qu’elle s’en rapporte a ce qu’elle en a
                    aultresfoys respondu ; et de la conclusion : a nostre Seigneur.
                </p>
                <p>Interroguee quand aux signes, respond :</p>
                <sp who="#jehanne">
                    <p>"J’en ay respondu et m’en actendz a ce qui est escript."</p>
                </sp>
                <p>Et quand aux signes : se ceulx qui le demandent n’en sont dignes, elle n’en peult mais. Et plusieurs
                    foys en a esté en priere, affin qu’il pleust a Dieu qu’il le revelast a aulcuns de ce party. Et dit
                    oultre que de croire en ses revelacions, elle ne demande point de conseil a evesque, curé, ou
                    aultres.
                </p>
                <p>Item dit qu’elle croit que c’estoit sainct Michel, pour la bonne doctrine qui luy monstroit.</p>
                <p>Interroguee se sainct Michel luy dist :</p>
                <sp who="#stmichel">
                    <p>"Je suis sainct Michel,"</p>
                </sp>
                <p>respond :</p>
                <sp who="#jehanne">
                    <p>"J’en ay aultresfoys respondu."</p>
                </sp>
                <p>Et quand a la conclusion de l'article, respond :</p>
                <sp who="#jehanne">
                    <p>"J'en ay autresfoys respondu et m’en actendz a nostre Seigneur."</p>
                </sp>
                <p>Item dit qu’elle croit aussy fermement qu’elle croit que nostre Seigneur a souffert mort et passion
                    pour nous rachapter des peines d’enfer, que se soyent sainctz Michel, Gabriel, sainctes Katherine et
                    Margueritte, que nostre Seigneur luy envoye pour la conforter et conseiller.
                </p>

                <p>Et sur deux aultres interrogacions : sur le premier respond, du commencement:</p>
                <sp who="#jehanne">
                    <p>"J’en ay respondu,"</p>
                </sp>
                <p>et de la conclusion s’en actendz a nostre Seigneur.</p>
                <p>Et du second aussy respond qu’elle a respondu, et les appellera a son ayde tant qu’elle vivra.</p>
                <p>Interroguee par quelle maniere elle les requiert, respond :</p>
                <sp who="#jehanne">
                    <p>"Je reclame nostre Seigneur et nostre Dame qu’elle me envoye conseil et confort, et puis le
                        m’envoye."
                    </p>
                </sp>
                <p>Interroguee par quelles parolles elle requiert, respond : elle requiert par ceste maniere :</p>
                <sp who="#jehanne">
                    <p>"Très doulx Dieu, en l’honneur de vostre saincte Passion, je vous requiers, se vous m’aymez, que
                        vous me revelez que je doibs respondre a ses gentz d’Eglise. Je sçais bien, quand a
                        <choice>
                            <sic>la vie</sic>
                            <corr>l’abit</corr>
                        </choice>
                        , le commandement comme je l’ay prins. Mais je ne sçays point par quelle maniere je le doibs
                        laisser. Pour ce, plaise vous a moy l’enseigner.
                    </p>
                </sp>
                <p>Et tantost ilz viennent.</p>
                <p>Item dit qu’elle a souvent nouvelles, par ses voix, de monseigneur de Beauvoys.</p>
                <p>Interroguee que ilz dyent de luy, respond :</p>
                <sp who="#jehanne">
                    <p>"Je le diray a vous, a part."</p>
                </sp>
                <p>Item dyent qu’ilz sont venues aujourd’huy troys foys.</p>
                <p>Interroguee se ilz estoyent en sa chambre, respond :</p>
                <sp who="#jehanne">
                    <p>"Je vous en ay respondu. Toutesfoys je les oys bien."</p>
                </sp>
                <p>Item dit que saincte Katherine et saincte Margueritte luy ont dit la maniere qu’elle doibt respondre
                    de icelluy habit.
                </p>

                <p>Respond qu’elle a respondu de l’ange qui apporta le signe.</p>
                <p>Et quand a ce que le promoteur propose de mille milions d’angelz, respond qu’elle n’est point
                    recollente de l’avoir dit, c’est assavoir du nombre, mais dit qu’elle ne fut oncques blecee qu’elle
                    ne eust grand confort et grand ayde de par nostre Seigneur, et de sainctes Katherine et Margueritte.
                </p>
                <p>Item de la couronne, dit qu’elle a respondu. Et de la conclusion de l’article que le promoteur mect
                    contre ses faictz, s’en actend a Dieu nostre Seigneur. Et ou la couronne fut faicte et forgee : s’en
                    rapporte a nostre Seigneur.
                </p>
                <p>Respond aussy quand au commencement de l’article :</p>
                <sp who="#jehanne">
                    <p>"J’en ay aultresfoys respondu,"</p>
                </sp>
                <p>et quand a la conclusion de l’article, s’en rapporte a nostre Seigneur.</p>
                <p>Interroguee de ce qu’elle avoit esté chef de guerre, respond qu’elle en a aultresfoys respondu, et se
                    elle estoit chef de guerre c’estoit pour battre les Angloys. Et quand a la conclusion de l’article,
                    s’en rapporte a nostre Seigneur.
                </p>
                <p>Interroguee qui la gouvernoit, respond que son gouvernement estoit d’hommes, mais quand au logis
                    avoit le plus souvent une femme avecques elle. Et quand elle estoit en guerre, elle gisoit vestue et
                    armee, la ou elle ne povoit recouvrer des femmes.
                </p>
                <p>Quand a la conclusion de l’article, respond :</p>
                <sp who="#jehanne">
                    <p>"J’en ay respondu."</p>
                </sp>

                <p>Et des dons fais a ses freres, respond : ce que le roy leur a donné, c’est de sa grace sans la
                    requeste d’elle.
                </p>
                <p>Quand a la charge que luy donne le promoteur, s’en rapporte a nostre Seigneur, et dit qu’elle se
                    tient a ce qu’elle en a respondu.
                </p>
                <p>Quand aux conseillers de la fontaine, ne sçait que c’est, mais bien sçait et croit que une foys y oyt
                    saincte Katherine et saincte Margueritte.
                </p>
                <p>Et quand a la conclusion de l’article, elle nye, et si afferme par son serment qu’elle ne vouldroit
                    point qu’elle l’eust tyree hors de la prison.
                </p>
                <p>Et quand est du commencement de l’article, elle en a aultresfoys respondu, et si elle en est advisee
                    plus avant, volluntiers en respondra.
                </p>
                <p>Et en la fin de ledit article, que ait dit que Dieu luy ayt failly, elle le nye, et que sur ce elle a
                    respondu.
                </p>
                <p>Et du contredit mys par le promoteur, elle s’en rapporte a nostre Seigneur.</p>
                <p>Et en tant que sont les armures, elle en a respondu. Et au regard des chandelles allumees, elle
                    nye.
                </p>
                <p>Interroguee pour quoy elle a prins delay, respond que elle ne l’a seulement prins que pour respondre
                    a ce que on luy demanderoit plus seurement. Et aussy a prins delay pour savoir si elle debvoit dire
                    ce que on luy demanderoit.
                </p>
                <p>Et quand au conseil du roy, pour ce qu’il ne touche point le procez elle ne l’a voullu reveller, et
                    du signe baillé au roy elle a dit, pour ce que les gens d’Eglise l’ont condampnee a le dire.
                </p>
                <p>Interroguee si elle se vouldroit submetre a l’Eglise militant, respond qu’elle luy vouldroit porter
                    reverence de son povoir, mais que de ses faictz elle se rapporte a Dieu qui luy a faict faire.
                </p>
                <p>Interroguee si elle se rapportera a l’Eglise militante quand a ce qu’elle a faict, respond :</p>
                <sp who="#jehanne">
                    <p>"Envoyez moy le clerc samedy prochain, et je vous en respondray."</p>
                </sp>
                <p>Et quand est de la conclusion de cest article, s’en rapporte a nostre Seigneur.</p>

                <p>Interroguee de la foy, dit qu’elle est bonne chrestienne. Et de toutes les charges mises en cest
                    article, dit que elle n’a point faict les delitz proposez par le promoteur.
                </p>
                <p>Interroguee, se elle avoit faict aulcune chose contre la foy chrestienne, se elle s’en vouldroit
                    rapporter a l’Eglise et aux ceulx ausquelz en appartient la correction, respond que sabmedy apprez
                    disner elle en respondra.
                </p>

            </div>

            <div type="séance">
                <head>Le sabmedy dernier jour de mars, audit an
                    <choice>
                        <corr>mil</corr>
                    </choice>
                    .IIII.cc .XXX.
                </head>

                <p>Interroguee se elle se veult rapporter au jugement de l’Eglise qui est en terre de tout ce que elle a
                    faict, soit bien ou mal, especialement des crimes et delitz que on luy impose et de tout son procez,
                    respond que de tout ce que on luy demande s’en rapportera a l’Eglise militante, pourveu qu’elle ne
                    luy commande chose impossible a faire.
                </p>
                <p>Interroguee qu’elle appelle chose impossible, respond que ce que les faictz et dictz declarez en son
                    procez, des visions et revelacions qu’elle a dictes, ne les revocquera point, pour quelque chose. Et
                    de tout ce que nostre Seigneur luy a faict faire et commandé et commandera, ne laissera point a les
                    faire pour homme qui vive, et luy seroit chose impossible de les revocquer.
                </p>
                <p>Interroguee, se l’Eglise militante luy dit que ses revelacions sont illusions, choses dyabolicques,
                    supersticieuses revelacions et maulvaises choses, se elle s’en rapportera a elle, respond qu’elle
                    s’en rapportera a nostre Seigneur duquel elle fera tousiours le commandement, et qu’elle sçait bien
                    que tout ce qui est contenu en son procez est venu par le commandement de Dieu, duquel elle ne
                    sçauroit faire le contraire. Et eu cas que l’Eglise militant luy commanderoit faire le contraire,
                    elle ne s’en rapporteroit a homme du monde fors a nostre Seigneur, qu’elle ne feist tousiours son
                    bon commandement.
                </p>
                <p>Interroguee se elle croit point que elle feust subiecte a l’Eglise qui est en terre, c’est assavoir a
                    nostre saint pere le pappe, cardinaulx, archevesques, evesques et aultres prelatz d’Eglise, respond
                    que ouy, nostre Syre premier servy.
                </p>
                <p>Interroguee se elle a commandement de ses voix que elle ne se submecte point a l’Eglise militante qui
                    est en terre ne au jugement d’icelle, respond qu’elle ne respond chose qu’elle ne prengne en sa
                    teste. Mais ce qu’elle respond, c’est du commandement d’icelle, et ne commande point qu’elle ne
                    obaysse a l’Eglise, nostre Seigneur premier servy.
                </p>
                <p>Interroguee se a Beaureveoir et a Arras, ou ailleurs, elle a point eu de limes, respond :</p>
                <sp who="#jehanne">
                    <p>"Se on a trouvé sur moy, je ne vous en ay aultre chose a respondre."</p>
                </sp>
            </div>

            <div type="séance">
                <head>Du mercredy .XVIII.me jour d’apvril, mil .IIII.cc trente et ung.</head>
                <p>Maistre Guillemme Le Boucher, avecques les juges dessus nommez, maistre Jacques de Thouraine, Maurice
                    du Chesne, Nicollas Mydy, Guillaume Dolys, Guerard Feuillet, tous maistres en theologie, et maistre
                    Guillaume Hector, comparurent en la chambre en laquelle estoit detenue ladicte Jhenne prisonniere.
                    Ausquelz evesque de Beauvoys exposa aux dessusdits comme ladicte Jhenne, par plusieurs journees,
                    avoit esté interroguee en la grande et haulte matiere de la foy en la presence de plusieurs et
                    notables clers, en laquelle lesdits clercs avoyent veu plusieurs faultes commises par ladicte
                    Jhenne.
                </p>
                <p>Et pour ce que icelle Jhenne ne sçauroit congnoistre ne discerner aulcunes choses contenues en son
                    procez, sçavoir se il estoit contre nostre foy et contre la doctrine des docteurs approuvees en
                    l’Eglise, luy offroyent bailler bon conseil et salutaire pour l’adviser, et qu’elle regardast se
                    elle en vouloit prendre aulcuns des presens ung ou plusieurs pour se conseiller de ce qu’elle avoit
                    a faire, et la reduire a la voye de verité. Et luy offrirent les docteurs en theologie et les
                    juristes qui presens estoyent, et luy remonstrant que si elle ne voulloit prendre du conseil et
                    faire du conseil de l’Eglise, qu’elle estoit en grand danger de sa personne, respond a ce :
                </p>
                <sp who="#jehanne">
                    <p>"Il me semble, veu la maladye que j’ay, que je suis en grand peril de mort. Et se ainsy est que
                        Dieu vueuille faire son plaisir de moy, je vous requier avoir confession et mon Saulveur aussy,
                        et en la terre saincte."
                    </p>
                </sp>
                <p>A ce luy fut dit :</p>
                <sp who="#interrogateur">
                    <p>"Se voullyez avoir les droictures et sacremens de l’Eglise, il fauldroit que feissiez comme les
                        bons catholicques doibvent faire, et vous submissiez a saincte Eglise."
                    </p>
                </sp>
                <p>Respond :</p>
                <sp who="#jehanne">
                    <p>"Je ne vous en sçauroye aultre chose dire mainctenant."</p>
                </sp>
                <p>Item luy fut dit que tant plus se crainct de sa vie pour la maladye, tant plus se debveroit admender
                    sa vie, et ne auroit pas les droys de l'Eglise, comme catholicque, se elle ne se submettoit a
                    l'Eglise.
                </p>
                <p>Respond :</p>
                <sp who="#jehanne">
                    <p>"Se le corps meurt en prison, je me actendz que le faciez metre en terre saincte. Se ne luy
                        faictes metre, je m’en actendz a nostre Seigneur."
                    </p>
                </sp>

                <p>Item luy fut dit que aultresfoys elle avoit dit en son procez que, se elle avoit faict ou dit quelque
                    chose qui fust contre nostre foy chrestienne, ordonnee de nostre Seigneur, qu’elle ne vouldroit
                    point soustenir.
                </p>
                <p>Respond :</p>
                <sp who="#jehanne">
                    <p>"Je m’en actendz a la responce que j’en ay faicte : a nostre Seigneur."</p>
                </sp>
                <p>Interroguee pour ce qu’elle dit avoir eu plusieurs revelacions de par Dieu, sainct Michel, sainctes
                    Katherine et Margueritte, se il venoit aulcune bonne creature qui affermast avoir eu revelacion de
                    par Dieu, touchant le faict d’elle, se elle le croyroit, respond qu’il n’y a chrestien eu monde qui
                    vint devers elle qui se dist avoir eu revelacion qu’elle ne sceust se il disoit vray ou non. Elle le
                    sçauroit par sainctes Katherine et Margueritte.
                </p>
                <p>Interroguee se elle ymagine point que Dieu puisse reveler chose a une bonne creature qui luy soit
                    incongnue :
                </p>
                <sp who="#jehanne">
                    <p>"Il est bon a sçavoir que ouy, mais je n’en croiroye homme ne femme se je n’avoye aulcun
                        signe."
                    </p>
                </sp>
                <p>Interroguee se elle croit que la saincte Escripture soit revelee de Dieu, respond :</p>
                <sp who="#jehanne">
                    <p>"Vous le sçavez bien, et est bon a sçavoir que ouy."</p>
                </sp>
                <p>Item fut sommee et exhortee et requise de prendre le bon conseil des clers et notables docteurs, et
                    le croire pour le salut de son ame.
                </p>
                <p>Et la derniere respondce qu’elle feist a ce qui luy fut demandé, se elle se voulloit submectre de ses
                    fais a nostre mere saincte Eglise, respondit que :
                </p>
                <sp who="#jehanne">
                    <p>"Quelque chose qu’il m’en doibve advenir, je n’en diray aultre chose que ce que j’en ay dit."</p>
                </sp>
                <p>Lesquelles choses ouyes, et qu’il luy fut remonstré par maistres Guillemme Le Boucher, Maurice du
                    Chesne, Jacquez de Thouraine, Guillemme Adelys et Guerard Feuillet, qu’elle se debvoit submetre a
                    nostre mere saincte Eglise, et luy remonstrerent par plusieurs auctoritez et exemples de la saincte
                    Escripture qu’elle debvoit y obayr.
                </p>
                <p>Et entre aultres exhortacions, maistre Nicolle Mydy en faisant son exhortacion luy allegua ce qui est
                    escript eu .XVIII.me chappitre de sainct Mathieu, ou il est escript : si aulcun chrestien peche, que
                    on le doibt exhorter en secret. Et se il ne le veult croire, qu’on le doibt dire a l’Eglise, et se
                    il ne veult entendre aux monicions de l’Eglise, qu’il soit reputé comme publican et excommunyé a
                    l’Eglise. Et a la fin luy dist que se elle ne voulloit obayr a l’Eglise, qu’elle fust habandonnee
                    comme une sarrasine. A quoy ladicte Jhenne respondit qu’elle estoit bonne chrestienne, et qu’elle
                    estoit bien baptisee, et qu’elle mourroit comme bonne chrestienne.
                </p>
                <p>Interroguee, puisqu’elle requiert que l’Eglise luy baille son Createur, se elle se vouldroit submetre
                    a l’Eglise, et on luy prometroit bailler, respond : de celle submission elle n’en respondra aultre
                    chose qu’elle a faict, et qu’elle
                    <choice>
                        <sic>a mys</sic>
                        <corr>ayme</corr>
                    </choice>
                    Dieu, et qu’elle vouldroit ayder et soustenir l’Eglise de tout son povoir.
                </p>
                <p>Interroguee se elle vouldroit point qu’on ordonnast une belle et notable procession pour la reduire a
                    bon estat, se elle n’y est, respond qu’elle vouldroit bien que les bons catholicques pryent Dieu
                    pour elle.
                </p>


                <!--                 les point d'interrogations sont présents dans l'original aussi ??-->
                <p>??suit normalement la séance du 2 mai, placée par U et O entre 17 et 27 mars.</p>
            </div>
            <div type="séance">
                <head>Le mercredy .XI.me de may, en la grosse tour du chasteau de Rouen.</head>
                <p>Ladicte Jhenne fut admenee en la presence de ses juges, et avecques eulx maistres Jehan de
                    Chastillon, Guillemme Errard, l’abbé de Sainct Cornille, Guillemme Eston, André Marguerie, Nicollas
                    de Venderez, Aubert Morel, Nicollas Loyselleur et messyre Jehan Massieu, doyen de la chrestienté de
                    Rouen.
                </p>
                <p>Apprez les monicions et exhortacions faictes, icelle Jhenne par les juges et assises respondit l</p>
                <sp who="#jehanne">
                    <p>"Vrayement, se vous me debviez distraire les membres et faire partir l'ame du corps, si ne vous
                        en diray je aultre chose. Et apprez vous disoye, je diroye que le me auriez faict dire par
                        force."  
                    </p>
                </sp>
                <p>Dit oultre que a la Saincte Croix elle eut confort de sainct Gabriel, et que ses voix luy avoyent dit
                    que c'estoit sainct Gabriel.   Et dit oultre : se elle se debvoit submetre a l'Eglise, pour ce que
                    les gens de l'Eglise la pressoyent fort de ce faire, et luy ont dit que si elle veult que nostre
                    Seigneur luy ayde, qu'elle se actende a nostre Seigneur de tous ses fais.
                </p>
                <p>Item dit qu'elle sçait bien que nostre Seigneur a esté tousiours maistre de ses fais, et que l'Ennemy
                    ne avoit oncques eu puissance sur ses fais.  
                </p>
                <p>Item dit qu'elle a demandé a sainct Michel et ses aultres voix se elle sera arse, et que lesdictes
                    voix luy ont respondu qu'elle se actende a nostre Seigneur, et Il luy aydera.   
                </p>
                <p>Item du signe de la couronne, qu'elle dit avoir esté baillee a l'archevesque de Rains, interroguee se
                    elle s'en veult rapporter a luy, respond : 
                </p>
                <sp who="#jehanne">
                    <p>"Faictes le y venir, et que je l'oe parler, et puis je vous respondray. Il ne me oseroit dire le
                        contraire de ce que je vous en ay dit."
                    </p>
                </sp>

            </div>

            <div type="séance">
                <head>Le .XII.me jour de may, en la maison de mondit seigneur l’evesque de Beauvoys, heure de vespre.
                </head>
                <p>Les juges assemblez en la presence du vicaire de l’inquisiteur de la foy et maistre Raoul Roussel,
                    tresorier de l’eglise de Rouen, Nicollas de Venderez, archidiacre, André Marguerie, Guillemme Erard,
                    docteurs en theologie, Robert Barbey, Denys Gastinel, Ausbert Morel, Thonmas de Courselles, Nicollas
                    Couppequesne, Jehan le Doulx,
                    <choice>
                        <sic>Ysabel</sic>
                        <corr>Ysambard</corr>
                    </choice>
                    de la Pierre, et Nicollas Loyseleur, juristes.
                </p>
                <p>Apprez que on leur eust exposé ce qui avoit esté faict le mercredy de devant, leur fut demandé ce qui
                    estoit a faire eu demeurant, et se il estoit expedient mectre ladicte Jhenne a la torture.
                    Respondirent ce qui s’ensuit.
                </p>
                <p>Premierement maistre Raoul Roussel dist que non, affin que le procez qui avoit esté faict ne peust
                    estre calumpnyé.
                </p>
                <p>Maistres Nicolle des Venderez dist qu’il n’estoit point expedient la metre en la torture pour
                    l’heure.
                </p>
                <p>Maistre André Marguerye dist qu’il n’estoit expedient pour l’heure.</p>
                <p>Maistre Guillaume Herard dist que pour neant elle seroit mise en la torture et que la matiere estoit
                    assez clere sans tortures.
                </p>
                <p>Maistre Robert Barbery dist comme les dessusdits, mais que on la doibt admonester derechef une foys
                    pour toutes. Et que si elle ne se veult submetre a l’Eglise, que on procede oultre.
                </p>
                <p>Maistre Denys Gastinel dist qu’il n’est point expedient de la metre es tortures affin de sçavoir la
                    verité de ses menteries.
                </p>
                <p>Maistre Thonmas de Courselles dit qu’il luy semble que on la doibt metre es tortures, et que on la
                    doibt interroguer, sçavoir si elle se vouldra mectre au jugement de l’Eglise.
                </p>
                <p>Maitre Nicolle Couppequesne dit qu’il n’est point expedient qu’on la mette es tortures, et que
                    derechef on la doibt admonnester de se submetre a la determynacion de l’Eglise.
                </p>
                <p>Maistre Jehan le Doulx dit comme ledit Couppequesne.</p>
                <p>Frere Ysambart de la Pierre comme dessus, mais que on la doibt encoires admonnester de soy submettre
                    a l’Eglise mylitante.
                </p>
                <p>Maistre Nicolle Loyseleur dit qu’il luy semble, pour la medicine de soy, la metre es tormens.
                    Toutesfoys s’en rapporte aux oppinions des precedens.
                </p>
                <p>Maistre Guillemme Hector, lequel survint la, fut d’oppinion qu’on ne la debvoit point metre es
                    tortures.
                </p>
                <p>Maistre Jehan Magistri, vicaire de l’inquisiteur, fut d’advis que on la debvoit derechef interroguer,
                    sçavoir se elle se vouldroit submettre a l’Eglise militante.
                </p>

            </div>


            <div type="séance">
                <head>L’an mil quattre cens .XXXI., le sabmedy .XIX.me jour de may.</head>
                <p>Les juges assemblez en la chappelle du manoir archiepiscopal de Rouen, devant l’evesque de Beauvoys
                    et le vicaire de l’inquisiteur de la foy, et maistres Raoul Roussel, Nicolle des Venderez, l’abbé de
                    Fescamp, André Marguerie, Jehan Pichon, Jehan de Chastillon, Evrard Emengard, Guillemme Le Boucher,
                    le prieur de Longueville, Jehan Beaupere, Nicollas Mydy, Maurice du Chesne, Pierre de
                    <choice>
                        <sic>Ssoudan</sic>
                        <corr>Hodeng</corr>
                    </choice>
                    , Jehan Lefebvre, l’abbé de Mortemer, le prieur de Sainct Lo, Pierre Maurice, Jacques Quesdon, Jehan
                    Foucher, l’abbé de Cormeilles, Jehan Foucher, Thonmas de Courselles, Nicollas Couppequesne, Raoul
                    Silvestre, Jehan
                    <choice>
                        <sic>Pugyce</sic>
                        <corr>Pigache</corr>
                    </choice>
                    , Richard Gruchet, Nicollas Loiselleur, Pasquier de Vaulx, Denis Gastinel, Jehan Mauger, Jehan
                    Secart, Jehan
                    <choice>
                        <sic>Adentin</sic>
                        <corr>Adensem</corr>
                    </choice>
                    , Gieffroy Crostey, Guillemme de la Chambre, Jehan du Quemyn, Martin l’Advenu, Ysambart de la
                    Pierre, Guillemme de Lyvet, Jehan le Doulx, Jehan Coulombel, Richard Dessaulx, Laurens du Busc,
                    Pierre le Mynier, Pierre Carré et Raoul Auguy.
                </p>
                <p>En la presence de tous lesquelz ledit evesque de Beauvoys recita au long la deduction dudit procez de
                    ladicte Jhenne. Et ce faict, de l’advis de tous les juges, fut ordonné que les articles envoyees a
                    l’Universitté de Paris seroyent leues en leur presence, desquelles la teneur s’ensuit.
                </p>

                <p>Leues et prononcees par la bouche de maistre Pierre Maurice, docteur en theologie, avecq la
                    deliberacion de chascune desdictes articles de ladicte Université.
                </p>
                <p>Premierement se adreça a ladicte Jhenne en luy disant :</p>
                <div type="article">
                    <sp who="#maurice">

                        <p>"Toy, Jhenne, tu as dit que dez l’aage de .XIII. ans tu as eu des revelacions et apparicions
                            d’angelz, de saincte Katherine et saincte Margueritte, et que les as veues des yeulx
                            corporelz bien souvent, et que ilz ont parlé a toy.
                        </p>
                        <p>Quand a ce premier point les clers de l’Université de Paris ont consideré la maniere
                            desdictes revelacions et apparicions, en la fin des choses revelees, et la qualité de la
                            personne. Toutes choses considerees qui font a considerer, ont dit et declaré : que toutes
                            les choses dessusdictes sont menteries, faintises, choses seductoires et pernicieuse, et que
                            toutes telles revelacions sont supersticieuses, procedantes de maulvaix espritz et
                            dyabolicques.
                        </p>
                    </sp>
                </div>
                <!--encoder <sp who="#maurice"> pour chaque div de type article si c'est maurice qui parle-->
                <div type="article">
                    <p>Item tu as dit que ton roy a eu signe par lequel il congnut que tu estoyes envoyee de Dieu, car
                        sainct Michel accompaigné de plusieurs angelz, desquelz les aulcuns avoyent des aesles, les
                        aultres des couronnes, avecques lesdits angelz estoyent saincte Katherine et saincte
                        <choice>
                            <sic>Katherine</sic>
                            <corr>Margueritte</corr>
                        </choice>
                        . Toute laquelle compaignie vint a toy au chasteau de Chynon, et monterent les degretz du
                        chasteau jusques en la chambre de ton roy, devant lequel l’ange se inclina qui portoit une
                        couronne. Et une foys tu as dit que quand ton roy eut ce signe, il estoit tout seul, l’autre
                        foys tu as dit que celle couronne, que tu appelles signe, fut baillee a l’archevesque de Rains,
                        qui la bailla a ton roy en la presence de plusieurs princes et seigneurs, lesquelz tu as nommez.
                    </p>
                    <p>Quand a cest article, les clers disent que cela n’est point vray semblable, mais est menterie
                        presumptueuse, seductoire et pernicieuse, chose faincte et desrogative a la dignité de l’Eglise
                        et angelicque.
                    </p>
                </div>

                <div type="article">
                    <p>Item tu as dit que tu congnoys les anges et les sainctes par le bon conseil, confortacion et
                        doctrine que ilz t’ont donnee, et croys aussy que c’est sainct Michel qui s’est apparu a toy, et
                        dictz que leurs faictz et ditz sont bons et que tu le croys aussy fermement que tu croys la foy
                        de Jhesuscrist.
                    </p>
                    <p>Quand a cest article les clers dyent que telles choses ne sont suffisantes a congnoistre lesdits
                        angelz et sainctes, et que tu as creu trop legerement et affermé trop temererement. Et en tant
                        que est la comparacion que tu fais de croire les choses ainsy fermement que tu croys en la foy
                        de Jhesuschrist, tu erres en la foy.
                    </p>
                </div>

                <div type="article">
                    <p>Item tu as dit que tu es certaine d’aulcunes choses advenir, et que tu as sceu les choses
                        cachees, et que tu as congneu les hommes que tu n’avoys jamais veuz, et ce par les voix de
                        saincte Katherine et Margueritte.
                    </p>
                    <p>Quand a cest article, disent que en ce y a supersticion et divinacion, presumptueuse acertion et
                        vaine jactance.
                    </p>
                </div>

                <div type="article">
                    <p>Item tu as dit que du commandement de Dieu tu as porté continuellement habit d’homme et que tu
                        avoys prins robbe courte, pourpoint, chausses attachees avecq esguillettes, que tu portoys aussy
                        cheveulx cours, couppez en rond au dessus des oreilles sans laisser sur toy aulcune chose qui
                        demonstrast que tu estoys femme, et que plusieurs foys tu as receu le corps de nostre Seigneur
                        en cest habit, combien que plusieurs foys tu as esté admonnestee de le laisser, de quoy tu n’as
                        riens voulu faire, et disant que tu aymeroys mieulx mourir que de laisser ledit habit se ce
                        n’estoit par le commandement de Dieu ; et que se tu estoys encoires en cest habit avec le roy,
                        ceulx de la partye, se seroit ung des plus grandz biens du royaulme de France. Et si as dit que
                        pour nulles choses tu ne feroys serment de ne porter point ledit habit et les armes. Et en
                        toutes lesdictes choses tu dis avoir bien faict et du commandement de Dieu.
                    </p>
                    <p>Quand a ces pointz les clers dyent que tu blasmes Dieu et le contempnes en ses sacremens, tu
                        transgresses la loy divine, la saincte Escripture, et les ordonnances canonicques, tu odores et
                        sens mal en la foy, et te vantes vainement, et es suspecte de ydolastrie, et te execques toy
                        mesmes de ne voulloir porter l’habit selon ton sexe en ensuivant la coustume des gentilz et
                        sarrasins.
                    </p>
                </div>

                <div type="article">
                    <p>Item tu as dit que souvent en tes lectres tu as mys les deux nons : Jhesus Maria, et le signe de
                        la croix, en cuidant desmontrer a ceulx a qui tu escripvoys ne ne feroyent le contenu en tes
                        lectres. Et en aultres tes lectres, te es vantee que tu feroys
                        <choice>
                            <corr>tuer</corr>
                        </choice>
                        tous ceulx qui ne te obayroyent, et que on verroit aux coups qui auroit le meilleur droyt. Et
                        souvent tu as dit que tu ne as riens faict que par revelacion et par le commandement de Dieu.
                    </p>
                    <p>Quand a cest article, les clers disent que tu es murtriere et cruelle, desirante effusion de sang
                        humain, sedicieuse, provocastrice a tyramnye, blasphemante Dieu et ses commandemens et
                        revelacions.
                    </p>
                </div>

                <div type="article">
                    <p>Item tu as dit que par les revelacions que tu as eues en l’aage de dix sept ans, tu as laissé tes
                        pere et mere contre leur vollunté, dont ilz en ont esté si desplaisans qu’ilz en sont tombez
                        presque en demence, et t’en es allee a Robert de Baudricourt, qui, a ta requeste, t’a baillé
                        habit d’homme et une espee et des gens pour te conduire a ton roy, auquel tu as dit que tu
                        venoys pour expeller ses adversaires, et luy a promys que tu le metroys en sa seigneurye et que
                        il auroit victoire contre tous ses ennemys, et que Dieu
                        <choice>
                            <sic>le</sic>
                            <corr>te</corr>
                        </choice>
                        avoit envoyee pour ce faire. Et dictz que toutes les choses dessusdictes, tu les as faictes en
                        obayssant a Dieu par revelacion.
                    </p>
                    <p>Quand a ses articles, les clercs disent que tu as esté maulvaise et impetueuse envers tes pere et
                        mere, en transgressant les commandemens de Dieu de honnerer pere et mere, tu as esté
                        scandelleuse, blasphemante Dieu, errante en la foy, et as faict promesse a ton roy presumptueuse
                        et temerere.
                    </p>
                </div>

                <div type="article">
                    <p>Item tu as dit que de ta bonne vollunté tu as sailly de la tour de Beaurevoir aux fossez, en
                        aymant mieulx mourir que d’estre mise en la main des Angloys et vivre apprez la destruction de
                        Compieigne. Et que sainctes Katherine et Margueritte te deffendissent que tu ne saillisses,
                        toutesfoys tu ne t’en peulx contenir ne garder, combien que tu faisoys grand peché de saillir
                        contre leur deffenses ; mais que depuis tu avoys sceu par ses voix que Dieu te avoit pardonné ce
                        peché, apprez que tu t’en estoys confessee.
                    </p>
                    <p>Quand a cest article, les clercs disent que en ce fut pusillanimité, tendant a desperacion a te
                        tuer toy mesme, et en ce que tu as dit une temerere et presumptueuse accersion, de ce que tu dis
                        que Dieu te avoit pardonné ce peché, en quoy tu sens mal de la liberté de l’arbitre humain.
                    </p>
                </div>

                <div type="article">
                    <p>Item tu as dict que saincte Catherine et saincte
                        <choice>
                            <sic>Barbe</sic>
                            <corr>Margueritte</corr>
                        </choice>
                        te ont promis de te conduyre en paradis pourveu que tu gardes virginité, laquelle tu leur as
                        vouee et promise, et de ce es certaine comme se tu estoys ja en la gloire de paradis, et que tu
                        ne croys point avoir faict oeuvre de peché mortel ; et si tu estoys en peché mortel, lesdictes
                        sainctes Katherine et Margueritte ne te visiteroyent pas comment ilz font.
                    </p>
                    <p>Quand a cest article les clers disent que en ce tu as faict temerere et presumptueuse accersion
                        et menterie pernicieuse, et que tu contredictz a ce que tu as dit devant, et que tu sens mal de
                        la foy chrestienne.
                    </p>
                </div>

                <div type="article">
                    <p>Item tu as dit que tu sçays bien que Dieu ayme aulcunes personnes vivantes plus que toy, et que
                        tu le sçays par les revelacions desdictes sainctes, que lesdictes sainctes parlent langaige
                        françoys et non angloys, parce que ilz ne sont point de leur party. Et que, depuis tu as sceu
                        que lesdictes voix estoyent pour ton roy, tu n’as point aymé les Bourguygnons.
                    </p>
                    <p>Quand a cest article, les clers disent que c’est une temeraire presumption et une temere
                        acersion, blasme contre lesdictes sainctes et transgression contre les commandemens de Dieu, qui
                        est de aymer son prochain.
                    </p>
                </div>

                <div type="article">
                    <p>Item tu as dit a ceulx que tu appelles sainct Michel, saincte Katherine et saincte Margueritte,
                        tu as faict plusieurs reverences en te agenouillant, en baissant la terre sur laquelle ilz
                        marchoyent, en leur
                        <choice>
                            <corr>vouant</corr>
                        </choice>
                        virginité, et mesmes que tu les as baisees et acollees et dez le commencement que ilz vindrent
                        de Dieu, sans demander conseil a ton curé ne aultre homme d’Eglise, et que neantmoins tu croys
                        ceste voix estre venue de Dieu aussy fermement que la foy chrestienne et que Jhesus Christ a
                        souffert mort et passion. Et que si aulcun maulvaix espris apparoissoit a la forme et figure de
                        sainct Michel, tu le congoistroys bien. Tu as aussy dit que pour requeste du monde tu ne diroys
                        le signe venu a ton roy, se ce n’est par le commandement de Dieu.
                    </p>
                    <p>A quoy les clers disent que, supposé que tu ayes eu des revelacions et apparicions desquelles tu
                        te vantes, en la maniere que tu le dys, tu es ydolastre, invocatrice des dyables, errante en la
                        foy, et as faict temererement serment illicite.
                    </p>
                </div>

                <div type="article">
                    <p>Item tu as dict que si l’Eglise voulloit que tu feisses le contraire du commandement que tu dis
                        avoir de Dieu, tu ne feroys pour quelque chose du monde. Et tu sçays bien que ce qui est contenu
                        en
                        <choice>
                            <sic>long</sic>
                            <corr>ton</corr>
                        </choice>
                        procez est venu du commandement de Dieu, et qu’il te seroit impossible de faire le contraire ;
                        et que de toutes les choses dessusdictes tu ne veulx point rapporter au jugement de l’Eglise qui
                        es en la terre, ne d’homme vivant, ne seulement a Dieu seul. Et dictz oultre que tu ne faictz
                        point ses responces de ta teste mais du commandement de Dieu, combien que l’article de la foy
                        qui est que chascun doibt croire l’Eglise catholicque te ayt esté par plusieurs foys desclaré,
                        et que tout bon chrestien catholicque doibt submectre tous ses fais a l’Eglise, et
                        principallement en faict de revelacion et de telles choses.
                    </p>
                    <p>Quand a cest article, les clers disent que tu es scismaticque, mal sentente la verité et
                        auctorité de l’Eglise, et que jusques a mainctenent tu as erré pernicieusement en la foy de
                        Dieu."
                    </p>
                </div>
                <div>
                    <p>Apprez que lesdictes articles furent desclarees a ladicte Jhenne, avecq l’oppinion de ladicte
                        Université de Paris, elle fut admonnestee par ledit docteur qu’elle regardast bien a ses dictz
                        et fais, especialement sur ledit dernier article, et luy dist ce qui s’ensuit.
                    </p>
                    <sp who="#maurice">
                        <p>"Jhenne, ma tres chere amye, il est mainctenant temps que pensez bien a la fin de vostre
                            procez et a ce que vous avez dist et faict. Car, combien que par le evesque de Beauvoys et
                            le vicaire de l’inquisiteur et aultres docteurs a vous envoyez pour vous admonnester
                            publicquement et en secret, pour l’honneur de la foy et loy de Jhesus Christ, la serenité
                            des consciences des chrestiens, et le scandelle qui est engendré a cause de ce au salut de
                            vostre ame et de vostre corps de tres diligentement admonnestee (et avecq ce vous ont esté
                            desclarez les dommaiges en quoy vous povez encourir tant en vostre ame que en vostre corps
                            si vous ne corrigez et amendez vos dictz et vos fais en vous submectant au jugement de
                            l’Eglise, ausquelles monicions ne avez voulu entendre jusques a present), et combien par voz
                            faictz et dictz il y avoit assez de matiere de faire et asseoir vostre jugement, toutesfoys
                            lesdits juges, desirans le salut de vostre ame
                            <choice>
                                <corr>plus</corr>
                            </choice>
                            que de vostre corps, avoyent envoyé a l’Université de Paris, qui est la lumiere de toutes
                            sciences et extirpacion de toutes erreurs, affin que par icelle vostre procez de voz dictz
                            et vos faictz feussent bien examynez.
                        </p>
                        <p>Apprez la deliberacion de laquelle Université, iceulx juges ont ordonné que vous serez
                            admonnestee derechef et caritativement en vous advertissant des erreurs, scandalles, et
                            aultres erreurs par vous commises, en vous priant, exhortant et admonnestant pour l’amour de
                            nostre Seigneur Jhesus Christ qui a voulu souffrir si cruelle mort pour rachapter l’humain
                            lignaige, vous corrigez vos dictz et faictz, et submettez au jugement de l’Eglise, ainsy que
                            chascun loyal chrestien est tenu et obligé faire, et ne permetez vous sepparer de nostre
                            Seigneur Jhesus Christ, affin que vous soyez participante de sa gloire, et ne vueuillez
                            eslyre la voye de eternelle dampnacion avecq les ennemys de Dieu qui tous les jours cerchent
                            molester et inquieter les hommes, aulcunesfoys en eulx transferant en especes d’angelz ou
                            des sainctz ou sainctes, en disant et affermant estre telz, ainsy qu’il apert en la vie des
                            Peres. Et avecques ce et en oultre, se il vous advient telles apparicions, n’y croyez point,
                            mais reiectez et debouttez telles incrudelitez et ymaginacions, et acquiesçant aux dictz et
                            oppinions de l’Université de Paris et aultres docteurs, qui sçayvent et entendent la loy de
                            Dieu et la saincte Escripture, ausquelz ilz semble que on ne doibt point croire en telles
                            apparicions et aultres novalitez, se il ne appert par la saincte Escripture ou aultre signe
                            suffisant ou miracle. Ce que vous avez faict et creu tres legerement, sans avoir recours a
                            Dieu, par oraison devotte, affin qu’il vous eust faict certaine de telles choses, et ne avez
                            eu recours a aulcun prelat ou aulcune personne ecclesiasticque, saige et instruict, qui vous
                            eust peu informer de la verité, ce que debviez faire, actendu vostre estat et simplicité de
                            vostre science.
                        </p>
                        <p>Et prenez exemple : si vostre roy de son auctorité vous avoit baillé la garde de quelque
                            place, en vous deffendant que ne laississiez entrer personne, encoires quand il vous diroit
                            qu’il viendroit par auctorité du roy, vous ne le debveriez recepvoir se il ne vous apportoit
                            lectres ou aultre signe certain qu’il viendroit de par le roy. Et en signe de ce, nostre
                            Seigneur Jhesus Christ quand il monta au ciel en baillant le regime de l’Eglise a sainct
                            Pierre et a ses successeurs, deffendit que d’icy en avant il ne receust aulcuns venans en
                            son non, se il ne luy apparoissoit suffisant qu’ilz viendroit de par Dieu, aultrement que
                            par leur dictz. Et ainsy nous ne debvons point adiouster foy a vos dictz, puisque Dieu l’a
                            deffendu.
                        </p>
                        <p>Et pour ce, Jhenne, vous debvez entendre que si en la seigneurie de vostre roy quand vous y
                            estiez, il fust venu ung chevalier ou aultre de quelque seigneurie que ce fust, disant : je
                            ne obaysay point au roy, ne aulcun de ses officiers ne me submectray a iceulx, ne diriez
                            vous point qu’il fust a condempner ? Que direz vous doncq de vous mesmes, qui estes
                            engendree en la foy de Jhesus Christ par le sacrement de baptesme, faicte epouse de Jhesus
                            Christ se vous ne obayssez aux officiers d’iceulx, c’est assavoir aux prelatz de l’Eglise ?
                            Quel jugement ferez vous de vous mesmes ? Je vous pry, ostés ceste oppinion, se vous aymez
                            Dieu vostre espoux et vostre salut, et obayssez a l’Eglise, en vous submectant a son
                            jugement.
                        </p>
                        <p>Et sachiez certainement que
                            <choice>
                                <corr>si</corr>
                            </choice>
                            vous ne le faictes et perseverez en vostre erreur, vostre ame sera dampnee, pour estre
                            perpetuellement tourmentee en enfer, et du corps je faictz grand doubte qui vienne a
                            perdicion.
                        </p>

                        <p>Je vous prye que honte humaine et craincte inutille, desquelles par adventure vous estes
                            detenue, pour ce que par cy devant vous avez esté en grandz honeurs, que vous avez paour de
                            perdre, ne vous empesche. Preposez pour l’honneur de Dieu, le salut de vostre corps et de
                            vostre ame en vous advisant que, si vous ne faictes ce que je vous dy, mais que
                            <choice>
                                <sic>ne meurez</sic>
                                <corr>demeurez</corr>
                            </choice>
                            en vostre erreur, et que delaissez l’Eglise et la foy que vous avez promise au sainct
                            sacrement de baptesme, et que desprisez l’auctorité de Dieu et de l’Eglise, qui est
                            conduicte et gouvernee par nostre Seigneur ou il dit ausditz prelatz : Qui vous oyt me oyt,
                            et qui vous desprise me desprise.
                        </p>
                        <p>Et par ce, si vous ne voullez vous submectre a l’Eglise, vous ne voulez point estre submise a
                            Dieu et errez en ceste, es article de la foy : Nous debvons croire l’Eglise catholicque,
                            l’auctorité duquel article vous a esté assez declaré aux articles et admonocions
                            precedentes.
                        </p>
                        <p>Par quoy, les choses considerees, de la part de monseigneur l’evesque cy present et de
                            monseigneur l’inquisiteur de la foy, voz juges, vous admoneste, prye et enhorte que
                            <choice>
                                <corr>par la pitié que</corr>
                            </choice>
                            vous portez a la passion de nostre Saulveur vostre Createur, et l’amour que debvez avoir au
                            salut de vostre ame et de vostre corps, que vous corrigez et amendez vos erreurs, et vous
                            reduisez a la voye de verité en obayssant et vous submectant au jugement et determynacion
                            d’icelle Eglise. Et en ce faisant, vous saulverez vostre ame et rachapterez vostre corps,
                            ainsy comme je espoire, de la mort. Se vous faictes le contraire, mais perseverez, saciez
                            que vostre ame sera dampnee, et de la destruction de vostre corps j’en doubte. Dont Dieu
                            vous vueuille preserver. Amen."
                        </p>
                    </sp>

                    <p>Apprez que ladicte Jhenne oult esté ainsy admonnestee et qu’elle eut oy toutes les exhortacions,
                        elle respondit en la maniere qui ensuit :
                    </p>
                    <sp who="#jehanne">
                        <p>"En tant que c’est que de mes dictz et de mes faictz, je m’en rapporte a ce que j’en ay dict
                            en mon procez, et les veulx soustenir."
                        </p>
                    </sp>
                    <p>Item interroguee par ledit maistre Pierre si elle croyt qu’elle ne soit tenue se submectre a
                        l’Eglise militante de ses faictz et de ses dictz, ou aultre que Dieu, respond :
                    </p>
                    <sp who="#jehanne">
                        <p>"Je veulx mainctenir la maniere que j’ay tousiours tenue en mon procez. Et si je estoye en
                            jugement, et veoye le feu alumé, et le boys preparé, et le bourreau ou celuy qui me
                            debveroit mectre en feu prest de me jecter dedens, et encoires quand seroy au feu, n’en
                            diroye aultre chose que ce que j’en ay dit, mais veulx soustenir ce que j’en ay dict jusquez
                            a la mort."
                        </p>
                    </sp>
                    <p>Apprez lesquelles choses, lesdits juges demanderent au promoteur en ceste cause et mesmes a
                        ladicte Jhenne se ilz voulloyent plus dire aulcune chose, qui respondirent que non. Et adoncq
                        ledit evesque proceda a conclurre en la cause, selon la forme d’une cedulle qu’il tenoit en ses
                        mains, de laquelle la teneur s’ensuit.
                    </p>
                    <sp who="#cauchon">
                        <p>"Et nous, comme juges competentz en ceste partye, et en tant que besoing, nous avons declaré
                            et declarons estre juges competens et concludons en cause. Et vous assignons jour a demain a
                            oyr droict en ceste cause et faire et proceder en oultre, comme il sera trouvé de droict et
                            de raison. A ce presens frere Ysanbart de la Pierre et messire Mathieu le Basteur,
                            prebstres, et Loys Coursel, clerc, des dyoceses de Rouen, de Londres et de Noyon, tesmoings
                            a ce appelez."
                        </p>
                    </sp>

                    <sp who="#scribe">
                        <p>Devant que proceder plus oultre j’ay bien voulu mectre l’oppinion de maistre Jehan Gerson,
                            docteur en theologie, penitencier de Paris, contraire a toutes les aultres oppinions des
                            aultres theologiens de Paris, laquelle oppinion est fondee en plusieurs raisons logicalles,
                            difficiles a translater en françoys, par lesquelles il appert clerement que son oppinion est
                            mieulx fondee pour absouldre ladicte Jhenne que pour la condempner, en soustenant par tres
                            bonnes raisons ce que ladicte Jhenne a faict n’est procedé de maulvaix esperit, mais y a
                            tres grand apparence que ce qu’elle a faict est oeuvre de Dieu.
                        </p>
                        <p>Lequel Gerson a prouvé par bonnes raisons, qu’ilz seroyent longues a escrire ; et pour ce je
                            m’en passeray pour ceste heure, et retourneray a mon propos et procederay a la sentence
                            diffinitive dudit procez.
                        </p>
                    </sp>

                    <p>Ensuit l’adjuracion de Jhenne la Pucelle, faicte le .XXIIII.me de may, l’an mil .IIII.cc .XXX.
                        ung.
                    </p>
                    <p>Toute personne qui a erré et mespris en la foy chrestienne et depuis, par la grace de Dieu, est
                        retournee en la lumiere de verité, a l’unyon de nostre saincte Eglise, doibt moult garder que
                        l’ennemy d’enfer de le face rencheoir en erreur et damnapcion.
                    </p>

                    <p>Ensuit la teneur de la cedulle que ledit evesque de Beauvoys et aultres juges dyent avoir esté
                        faicte par ladicte Jhenne et signee de sa main.
                    </p>
                    <sp who="#scribe">
                        <p>Ce que je ne croys pas, et n’est a croire actendu ce qui sera icy apprez.</p>
                    </sp>
                    <sp who="#jehanne">
                        <p>"Je, Jhenne, appellee la Pucelle, miserable pecheresse, apprez ce que j’ay congneu le las
                            d’erreur auquel je estoys tenue, et que, par la grace de Dieu, suis retournee a nostre mere
                            saincte Eglise, affin que on veoye que, non pas fainctement mais de bon cueur et de bonne
                            volunté, suis retournee a icelle, je confesse que j’ay grefvement peché, en faignant
                            mensoigneusement avoir eu revelacions de par Dieu et ses anges, saincte Katherine et
                            Margueritte, etc.
                        </p>
                        <p>Et de tous mes dictz et fais, qui sont contre l’Eglise, je me revocque, et vueuil demourer en
                            l’union de l’Eglise sans jamais en departyr. Tesmoing mon seing manuel."
                        </p>
                    </sp>
                    <p>Signé Jhenne. Une croix.</p>

                    <p>Ensuit la sentence diffinitive, apprez ladicte adjuracion et cedulle desdictes choses, pronuncee
                        par ledit evesque de Beauvoys, commençant :
                    </p>
                    <sp who="#cauchon">
                        <p>"In nomine Domini, Amen.</p>
                        <p>A tous les pasteurs d’Eglise qui desirent et ont cure de loyaulment conduire le peuple de
                            Dieu, doibvent soigneusement et diligentement prendre garde que le dyable, par ses ars
                            subtilz, ne seduise et decepve par ses frauldes les brebis de Jhesus Christ, a quoy il
                            labeure sans cesser. Par quoy est besoing par grande diligence resister a ses faulses et
                            doleuses entreprinses.
                        </p>
                        <p>Comme toy, Jhenne, dicte vulgairement la Pucelle, ayes esté circonvenue de plusieurs erreurs
                            en la foy de Jhesus Christ, sur quoy tu as esté appelle en jugement et en quel tu as esté
                            bien simplement oye, veu par nous diligentement tous les poins et articles de ton procez,
                            tes confessions, responces et accersions par toy faictes et dictes, et tout le procez, veu
                            et deliberé par les maistres et docteurs de la faculté de theologie a Paris et de plusieurs
                            prelatz et docteurs es droictz, tant en droict canon que en droict civil, estans en ceste
                            ville de Rouen, par lesquelz tu as esté caritativement admonnestee et longuement actendue ta
                            conversion, nonobstant lesquelles monicions et remonstrances, et apprez l’adjuracion a toy
                            faicte, tu as temererement a bouche ouverte delinqué.
                        </p>
                        <p>Pour quoy, affin que tu faces penitente salutaire, te avons condampnee et condampnons par
                            sentence difinitive a chartre perpetuelle, avecq pain de douleur et
                            <choice>
                                <sic>aultre</sic>
                                <corr>eau</corr>
                            </choice>
                            de tristesse, affin que la tu pleures tes pechez, et que desormais tu n’en commectes plus ;
                            sauf toutesvoyes nostre grace et moderacion, si tu dessers cy apprez a l’avoir."
                        </p>
                    </sp>

                    <p>Et fault icy entendre que, apprez ladicte sentence donnee, ladicte Jhenne fut menee au cymetyere
                        Sainct Ouen, ou il y avoit troys eschaffaulx, en l’ung desquelz estoit le cardinal d’Angleterre.
                        En l’autre estoyent les prelatz, c’est assavoir l’evesque de Therouenne, l’evesque de
                        Dyuntrience, et aulcuns des abbez qui avoyent esté appellez au procez, et en l’autre l’evesque
                        de Beauvoys, l’inquisiteur de la foy et maistre Guillaume Herard qui feit le sermon, et ladicte
                        Jhenne.
                    </p>
                    <p>Lequel Herard crya par troys fois :</p>
                    <sp who="#herard">
                        <p>"Haa ! France ! France ! tu as esté jusques a present cor pure de monstres, c’est a dire
                            hereticques, et mainctenant tu as esté seduicte par ceste femme, qui t’a faict hereticque."
                        </p>
                    </sp>
                    <p>A quoy ladicte Jhenne respondit qu’il n’estoit pas vray, ainsy qu’il est escript ailleurs.</p>
                    <p>Apprez laquelle sentence donnee comme dit est, le vicaire de l’inquisiteur et plusieurs aultres
                        qui avoyent esté au jugement du procez, apprez disner,
                        <choice>
                            <sic>aller</sic>
                            <corr>allerent</corr>
                        </choice>
                        visiter ladicte Jhenne en la prison ou elle estoit detenue, et luy remonstrerent comme l’Eglise
                        luy avoit esté gracieuse, et qu’elle debvoit prendre la sentence aggreablement, et qu’elle
                        obaysse a l’Eglise, et qu’elle laisse ses revelacions et ses folyes. Et eu cas qu’elle
                        renchiesse desormais en telles follyes, l’Eglise ne la recepvera jamais, en luy remonstrant
                        qu’elle prensist l’habit de femme et qu’elle laissast l’habit d’homme.
                    </p>
                    <p>Laquelle Jhenne respondit que volluntiers elle prendroit l’habit de femme et qu’elle obayroit a
                        l’Eglise. Et presentement fut vestue d’habit de femme, et ses cheveulx, qui estoyent rons,
                        tonduz tout bas.
                    </p>
                    <p>Le lundy ensuivant, le .XXVIII.me jour de may, lesdits juges allerent en la prison et trouverent
                        vestue de l’habit d’homme, c’est assavoir de robbe, de chapperon, et aultres habillemens
                        convenables a usaige d’homme, lequel habit elle avoit laissé par ordonnance de l’Eglise.
                    </p>
                    <p>Interroguee pour quelle cause elle avoit derechef prins ledit habit d’homme, respondit que
                        presentement elle l’avoit reprins.
                    </p>
                    <p>Interroguee pourquoy et qu'il l’avoit induicte a ce faire, a quoy elle respondit : de sa proppre
                        vollunté, et que personne ne l’avoit compellee a ce. Et qu’elle aymoit trop mieulx l’habit
                        d’homme que de femme. A quoy luy fut dit qu’elle avoit juré et promis de ne prendre jamais
                        l’habit d’homme ; a quoy elle respondit que jamais ne entendit faire ledit serment de non
                        reprendre l’habit d’homme.
                    </p>
                    <p>Interroguee derechef pour quelle cause elle l’avoit reprins, respondit qu’elle l’avoit reprins
                        pour ce que il luy semble plus licyte et convenient d’avoir habit d’homme, autant qu’elle seroit
                        avecq entre les hommes, que de porter habit de femme. Et dit oultre qu’elle avoit reprins pour
                        ce que on ne luy avoit pas tenu promesse, c’est assavoir que elle yroit a la messe, qu’elle
                        recepveroit (197) le Corpus Domini, qu’elle seroit mise hors de fers. Et que elle aymeroit
                        mieulx mourir que estre esdits fers, mais, si on luy promet aller a la messe et qu’elle soit
                        mise hors des fers, elle fera tout ce que l’Eglise ordonnera et vouldra.
                    </p>
                    <p>Interroguee se depuis jeudy dernier elle avoit ouy les voix de saincte Katherine et Margueritte,
                        respond que ouy, et que ilz luy avoyent dit que Dieu luy mandoit par elles que elle se estoit
                        mise en grand danger de perdicion pour ce qu’elle avoit consenty a faire ladicte adjuracion et
                        renonciacion pour saulver sa vie, et qu’elle se estoit dampnee pour ce faire. Et si dit que
                        devant le jour dudit jeudy, ses voix luy avoyent dit ce qu’elle debvoit faire et ce qu’elle
                        avoit faict.
                    </p>
                    <p>Dit oultre que ses voix luy avoyent dit quand elle estoit eu chaffault, qu’elle respondit
                        hardyement au prescheur qui la preschoit, et si disoit que le dessusdit prescheur estoit faulx
                        prescheur et qu’il disoit qu’elle avoit faict plusieurs choses qu’elle ne avoit jamais faictes.
                    </p>
                    <p>Item dit que si elle disoit que Dieu ne l’eust point envoyee, elle se dampneroit, et que
                        veritablement Dieu l’avoit envoyee. Et que depuis jeudy ses voix luy avoyent dit qu’elle faisoit
                        et avoit faict grande iniure a Dieu en confessant que elle ne avoit pas bien faict ce qu’elle
                        avoit faict. Dit oultre que tout ce que elle avoit dit et revocqué, qu’elle l’avoit faict
                        seullement pour la craincte du feu.
                    </p>
                    <p>Interroguee si elle croit que se soyent les voix de saincte Katherine et saincte Margueritte,
                        respond que ouy et qu’ilz viennent de Dieu.
                    </p>
                    <p>Interroguee qu’elle dye verité de la couronne dont il est faict mencion devant, respond qu’elle
                        avoit dit verité en toutes choses au mieulx qu’elle avoit peu. Adoncq luy fut dit que elle
                        estant eu chaffault devant les juges et le peuple, quand elle feist l’adjuracion, c’est a dire
                        qu’elle fut adjuree de dire verité :
                    </p>
                    <sp who="#interrogateur">
                        <p>"Tu dys que contre verité tu te estoyes vantee que les voix que tu dys avoir ouyes estoyent
                            les voix de saincte Katherine et saincte Margueritte."
                        </p>
                    </sp>
                    <p>A quoy respondit qu’elle ne entendit jamais avoir revocqué les apparicions de ses voix, c’est
                        assavoir que ce fust saincte Katherine et Margueritte. Et ce qu’elle en a dit, ce a esté pour la
                        crainte du feu. Et se elle en a revocqué, ce a esté contre verité.
                    </p>
                    <p>Item dit que elle ayme trop mieulx faire penitence, c’est assavoir en mourant, que plus
                        longuement soustenir la peine de la prison. Et si dit que jamais elle ne feist aulcune chose
                        contre Dieu ne contre la foy, quelque chose que on luy ait commandé revocquer, et que ce qui
                        estoit contenu en la cedulle de l’adjuracion elle ne l’entendit jamais, et qu’elle ne entendit
                        jamais revocquer aulcune ce se n’estoit qu’il pleust a Dieu qu’elle le revocquast.
                    </p>
                    <p>Item dit : si les juges veullent, elle reprendra l’habit de femme, et que du surplus elle ne
                        sçait aultre chose.
                    </p>

                </div>


                <div type="séance">
                    <head>Du mardy .XXIX.me jour de may.</head>
                    <p>Nous, evesque de Beauvoys, feismes assembler les docteurs et aultres clercs en grand nombre, en
                        la chappelle du manoir archiepiscopal et leur exposames comme ladicte Jhenne avoit esté derechef
                        admonnestee de retourner en la voye de verité, et comment, apprez l’admonnestement faict devant
                        le peuple et avoit adjuré de jamais y rencheoir et signee une cedulle de sa propre main mesme.
                        Comme le jeudy apprez disner, jour de sa sentence, par le vicaire et aultres elle avoit esté
                        caritativement admonnestee qu’elle persistast en son bon propoz et qu’elle se gardast bien de
                        rencheoir, touttesfoys par la suggestion du dyable, derechef, en la presence de plusieurs elle
                        avoit recyté que ses voix qui avoyent acoustumé luy apparoir estoyent venues a elle ; en
                        laissant l’habit de femme,
                        <choice>
                            <sic>avoyent</sic>
                            <corr>avoit</corr>
                        </choice>
                        prins l’habit d’homme.
                    </p>
                    <p>Et apprez ce, devant tous lesdits clercs estans presens en ladicte chappelle, furent leues ses
                        confessions et accersions que elle avoit faictes le jour de devant. Lesquelles choses leues,
                        demandant conseil aux assistens qu’il estoit de faire, qui furent tous d’oppinion et
                        delibererent qu’elle debvoit estre repputee hereticque, et qu’elle debvoit estre laissee a la
                        justice seculiere, en priant icelle justice qu’ilz la traitassent plus doulcement qu’elle ne
                        avoit desservy.
                    </p>
                </div>
                <div>

                    <head>Et le mercredy, penultieme jour de may, dernier jour de procez.</head>
                    <p>Fut de nostre part cytee ladicte Jhenne a oyr droict et a comparoir personnellement devant nous
                        au Vieil Marché de la ville de Rouen, a huit heures de mattin, pour se veoir declarer estre
                        rencheue en ses erreurs, hereticque et excommunyee, avecq les inthimacions acoustumees a faire
                        en tel cas.
                    </p>
                    <p>Apprez ce mesme jour environ neuf heures de mattin, nous, evesque dessusdit et juges devantdictz
                        estans au Vieil Marché de Rouen, prez l’eglise Sainct Saulveur, es presences et assistens a ce
                        les evesques de Therouenne et de Noyon et plusieurs aultres docteurs, clercs et maistres, la
                        predication faicte, nous admonnestasmes icelle Jehenne pour le salut de son ame qu’elle
                        entendist a se repentir de ses malfaictz et qu’elle eust vraye contriction, par le conseil de
                        deux freres prescheurs qui estoyent lors au prez d’elle affin que ilz la instruisissent
                        continuellement, lesquelz pour ce faire luy administrasmes.
                    </p>
                    <p>Toutes lesquelles choses faictes, comme dit est, nous evesque et vicaire dessusdits, ayans regard
                        aux choses dessusdictes, par lesquelles il appert ladicte Jhenne estre obstinee en ses erreurs
                        et par malice et dyabolicque obstinacion avoit faulsement monstré signe de contriction et
                        penitence, et qu’elle avoit pariuré le sainct et divin non de Dieu et blasphemé dampnablement ;
                        et en se monstrant incorrigible hereticque, et recheue en heresie et erreur, indigne et du tout
                        incappable de toute misericorde, nous procedasmes a la sentence diffinitive en la maniere qui
                        ensuit :
                    </p>
                    <p>Ensuit la sentence diffinitifve.</p>
                </div>
                <div>

                    <head>La sentence diffinitive</head>
                    <p>In nomine Domini. Amen.</p>
                    <sp who="#cauchon">
                        <p>"Nous, Pierre, par la miseracion divine humble evesque de Beauvoys, et nous frere Jehan
                            Magistri, vicaire de l’inquisiteur de la foy, juges competens en ceste partye :
                            <choice>
                                <sic>comme</sic>
                                <corr>combien</corr>
                            </choice>
                            toy Jhenne, dicte la Pucelle, ayes esté par nous esté trouvee estre rencheue en divers
                            erreurs et crimes de cisme, de ydolatrie, de invocacion de dyables et plusieurs aultres
                            mesfais, et pour ces causes par juste jugement nous te eussions declaree telle, toutesfoys
                            pour ce que l’Eglise ne cloyt jamais les bras a ceulx qui veullent retourner a elle, nous
                            estimasmes que, de pleine pensee et de foy non faincte, tu te feusses retyree de toutes
                            telles erreurs ausquelles tu avoys renoncé, voué, juré et promis publicquement de jamais
                            rencheoir en telles erreurs, ne en quelzconques aultres heresies, mais demourer a l’unyon
                            catholicque et communyon de nostre Eglise et de nostre sainct pere le pappe ainsy qu’il est
                            contenu en une cedulle de ta proppre main.
                        </p>
                        <p>Toutesfoys derechef tu es rencheue comme le chien qui acoustume de retourner a son vomir, ce
                            que nous recytons a grande doulleur. Pour laquelle cause, nous te déclarons avoir encouru
                            les sentences d’excommunicacion esquelles tu estoys premierement encheue, et estre rencheue
                            en tes erreurs precedentes, pour quoy te desclarons hereticque.
                        </p>
                        <p>Et par ceste sentence, seans en siege tribunal de justise, en cest escript proferons comme
                            membre pourry te avons debouttee et reiectee de l’unité de l’Eglise, et te avons declaree a
                            la justice seculliere, a laquelle nous prions te traicter doulcement et humainement, soit en
                            perdicion de vie ou de aulcun membre."
                        </p>
                    </sp>

                    <p>Apprez laquelle sentence lesdits evesque, inquisiteur et aulcun nombre desdits juges se
                        absenterent de la et laisserent ladicte Jhenne sur l’eschaffault. Et alors le baillif de Rouen,
                        Angloys, qui la estoit, sans aultre procez ne sans donner aulcune sentence contre elle commanda
                        qu’elle fust menee ou lieu ou elle debvoit estre bruslee. Lequel commandement ouy par icelle
                        Jhenne, commencea a crier et se plaindre si merveilleusement qu’elle esmeut le peuple et tous
                        ceulx qui estoyent presens a pitié jusques aux larmes.
                    </p>
                    <p>Et incontinent ledit baillif commanda que on mist le feu, ce qui fut faict. Et la fut bruslee
                        piteusement et a grand martyre, qui fut une merveilleuse cruaulté et dont plusieurs, tant des
                        gens de bien que du peuple, murmurerent fort contre les Angloys.
                    </p>
                    <p>Et le lendemain ledit evesque, inquisiteur et juges, congnoissans la rumeur et murmure qui en
                        estoit en la ville, et mesme saichans que par le rapport d’aulcuns estoyent advenus des signes
                        en la mort d’icelle Jhenne, cuidans couvrir leur malice et faulx jugement feirent comme les
                        Juifz, lesquelz non contens d’avoir faict mourir nostre Seigneur s’en allerent a Pylatte
                        demander qu’il leur baillast le corps et qu’ilz sumassent qu’il estoit ressuscité. Ledit evesque
                        et juges firent faire une informacion par tous tesmoings et qui avoyent esté au jugement de son
                        procez, de laquelle la teneur ensuit.
                    </p>
                </div>

                <div type="séance">
                    <head>Le jeudy sept.me jour de juing l’an mil .IIII.cc .XXXI.</head>
                    <p>Apprez la mort de ladicte Jhenne fut faicte informacion, a quoy furent examynez plusieurs
                        tesmoings, qui tous avoyent esté juges au procez de ladicte Jhenne, et tous bons Angloys.
                    </p>
                    <p>Et premierement maistre Nicolle des Venderez, licencyé en droict canon, archidyacre d’Eu, en
                        l’eglise de Rouen, de l’aage de cinquante deux ans ou environ, tesmoing produict, juré et receu,
                        fut examyné ledit jour. Lequel deposa par son serment que le mercredy penultisme jour de may, la
                        vigille de la feste du Sacrement, ladicte Jhenne estant encoires es prisons esquelles elle
                        estoit detenue eu chasteau de Rouen, dit que entendu que les voix qui estoyent venues a elle luy
                        avoyent promis qu’elle seroit delivree des prisons et qu’elle voyoit le contraire, qu’elle
                        appercevoit bien que elle avoit esté par eux deceue.
                    </p>
                    <p>Item disoit et confessoit qu’elle avoit ouy de ses oreilles et veu de ses yeulx les voix et
                        apparicions, desquelles il est faict mencion en son procez. Et que ad ce estoyent presens nous,
                        juges dessusdits, maistre Pierre Morisse, Thonmas de Courselles, Nicollas Loiselleur, frere
                        Martin Ladvenu, Jehan Toutmouillé et messyre Jacqyes Le Camus, avecques plusieurs aultres.
                    </p>
                </div>
                <div>
                    <head>Le second tesmoing.</head>
                    <p>Frere Martin Ladvenu de l'ordre des freres prescheurs, aagé de trente deux ans ou environ,
                        tesmoing produict et juré et receu comme le precedent, deppose que le jour que la sentence fut
                        donee contre ladicte Jhenne devant qu'elle fust menee au jugement es presences de maistre Pierre
                        Maurice, Nicolle Loyselleur et dudit Tourneville, compaingnons dudit deposant, confessa qu'elle
                        savoit et congnoissoit qu'elle avoit esté deceue par les voix et apparicions qui venoyent a
                        elle, desqueles est faict mencion es escriptures et procez, et que elle appercevoit bien le
                        contraire de ce que ilz luy avoyent promis de estre delivree de prison.
                    </p>
                    <p>Interrogué qui mouvoit ladicte Jhenne a dire telles choses, dist ledit deposant que maistre
                        Pierre Maurice et Nicolle Loyseleur qui l'enhortoyent et admonestoyent du salut de son ame luy
                        demanderent savoir si elle avoit veu les voix et apparicions dessusdictes. A quoy elle repondit
                        que ouy, mais ne oyt point en quelle forme ilz y apparoissoyent fors que luy semble qu'elle
                        avoit dit qu'ilz venoyent en grande multitude. Et luy oyt confesser que elle croyoit que les
                        esperitz qui venoyent a elle procedoyent de maulvaix espritz, et qu'elle n'y voulloit plus
                        adjouster foy.
                    </p>
                    <p>Dit oultre ledit depposant que ce jour mesmes elle confessa que nonobstant ce qu'elle avoit dist,
                        qu'elle se estoit vantee en ses confessions et responces que l'ange de Dieu avoit apporté une
                        couronne a celluy qu'elle disoit son roy et que ledit ange avoit accompaigné icelle Jhenne a
                        apporter ladite couronne, avecques plusieurs aultres choses contenues en cedit procez,
                        toutesfoys de son voulloir sans contraincte dist et confesse que, quelque chose qu'elle eust
                        dit, il n'y en avoit eu aulcuns qui apportast ladite couronne a son roy et luy promist qu'elle
                        le feroit couronner a Rains et qu'il n'y eust aultre couronne, quelque chose qu'elle en eust dit
                        et acertené?? en son procez.
                    </p>
                </div>
                <div>
                    <head>Le troys.me tesmoing.</head>
                    <p>Maistre Pierre Maurice, docteur en theologie, chanoyne de Rouen, aagé de trente huit ans ou
                        environ, produict, receu et juré comme les tesmoings dessusdits, depose que le jour que le
                        lieutenant donna la sentence contre ladicte Jhenne, icelle estant encoires es prisons, ledit
                        deposant qui estoit allé a elle pour l'exhorter du salut de son ame luy oyt dire que l'ange
                        qu'elle avoit dit avoir apporté la couronne a son roy dessusdit
                        <choice>
                            <corr>comme</corr>
                        </choice>
                        il est faict mencion en son procez, qu'elle msme estoit l'ange.
                    </p>
                    <p>Interroguee par le dessusdit de la couronne que elle prometoit a son roy et de la multitude des
                        angelz qui la acompaignoyent, respondit qu'ilz y apparassoyent soubz especes de tres petites
                        choses.
                    </p>
                    <p>Interroguee finablement par ledit deposant si ladite apparicion estoit realle, respondit que
                        realement ilz y apparoissoyent et que, soyent bons, soyent maulvaix espritz,
                    </p>
                    <sp who="#jehanne">
                        <p>"ilz me sont apparutz".</p>
                    </sp>
                    <p>Disoit oultre que elle avoit ouy les voix a heure de complye quand les cloches sonnent, et au
                        mattines pareillement. Et comme ledit deposant luy remonstroit qu'il apparoissoit bien que ce
                        estoyent maulvaix espritz, ilz luy avoyent promis son expedicion, respondit qu'il estoit vray et
                        qu'elle avoit esté deceue et qu'elle se rapportoyt aux genz d'Eglise a juger se c'estoyent. Lors
                        ladicte Jhenne n'estoit point troublé en son esprit.
                    </p>
                </div>
                <div>

                    <head>Le quattre.me tesmoing.</head>
                    <p>Frere Jehan Toumouillé, prebstre de l’ordre des freres prescheurs aagé de .XXXIIII. ans ou
                        environ, tesmoing produict et juré comme les precedens, dit et deppose par son serment que le
                        jour que la sentence fut donnee contre ladicte Jhenne, qui fut la vigille du Sainct Sacrement,
                        en accompaignant frere Martin Ladvenu, son compaignon, qui venoyt a ladicte Jhenne pour
                        l’exhorter du salut de son ame, ouyt dire au mattin a maistre Pierre Maurice qui ja avoit esté
                        devers elle qu’il avoit ouy confesser a ladicte Jhenne que de la couronne dont est faicte
                        mencion en son procez n’estoit que une fiction, et qu’elle mesme estoit l’ange dont elle avoit
                        parlé.
                    </p>
                    <p>Et au regard de ses voix qui venoyent a elle, elle dist que reallement elle oyt les voix,
                        especiallement quand les cloches sonnoyent mattines et a l’heure de complye. Et combien que a
                        celle heure luy fut remonstré par ledit maistre Pierre que aulcunes foys, en oyant sonner les
                        cloches, les hommes cuydent entendre aulcunes parolles de personnes, et confessoit icelle Jhenne
                        avoir eu les apparicions qui venoyent a elle aulcunes foys en grande multitude et en tres
                        petites quantité ou tres petites choses. Aultrement ne desclara point l’espece de la figure.
                    </p>
                    <p>Dit oultre que ce jour mesme vindrent lesdits evesques et vicaire de l’inquisiteur, lesquelz
                        disrent a icelle Jhenne :
                    </p>
                    <sp who="#cauchon">
                        <p>"Or sa, vous nous avez tousjours dit que ses voix vous disoyent que seriez delivree. Vous
                            voyez bien maintenant que vous estes deceue. Dictes nous la verité de tout."
                        </p>
                    </sp>
                    <p>A quoy ladicte femme respondit :</p>
                    <sp who="#jehanne">
                        <p>"Je voy bien vrayement qu’elles m’ont deceue."</p>
                    </sp>
                    <p>Et plus n’en oyt a celle heure, fors qu’il ouyt dire que avant que les juges vensissent a la
                        prison elle fut interroguee que les voix et apparicions procedoyent de maulvaix esperitz, a quoy
                        elle respondit :
                    </p>
                    <sp who="#jehanne">
                        <p>"Je n’en sçays riens, je m’en actendz a ma mere l’Eglise"</p>
                    </sp>
                    <p>ou</p>
                    <sp who="#jehanne">
                        <p>"A entre vous gentz d’Eglise."</p>
                    </sp>
                    <p>Et il luy semble que alors ladicte Jhenne n’estoyt point comblee en esprit, mais parloyt de bon
                        entendement.
                    </p>
                </div>
                <div>

                    <head>Le cinq.me tesmoing.</head>
                    <p>Messyre Jacques Le Camus, prebstre, chanoyne de Rains, aagé de .LIIII. ans ou environ, tesmoing
                        produict, et juré etc., deppose par son serment que le mercredy vigille du Sacrement, il alla en
                        la prison ou ladicte Jhenne estoit detenue eu chasteau de Rouen, et la oyt ladicte Jhenne disoit
                        audit evesque et aultres juges publicquement et a haulte voix, en maniere que tous ceulx qui
                        estoyent la povoyent oye clerement, qu’elle avoit veu les apparicions qui venoyent a elle et ouy
                        les voix qui luy avoyent promis qu’elle seroit delivree des prisons, et par ce elle
                        congnoissoyent bien que elles l’avoyent deceue, et que elle croyt que ce ne feusse pas bonnes
                        choses.
                    </p>
                    <p>Et assez tost apprez ladicte Jhenne se confessa a ung frere prescheur nommé frere Martin, et
                        apprez le sacrement de confession et de penitence, ainsy que ledit frere luy voulloit
                        administrer le sacrement de eucaristye tenant l’hostye entre ses mains, demanda a ladicte Jhenne
                        si elle croyit que ce fust le corps de nostre Seigneur. A quoy elle respondit que ouy, et
                        qu’elle croit que luy seul la povoyt delivrer.
                    </p>
                    <p>Et apprez ledit frere luy demanda se elle croyoit plus en ses voix, respondit qu’elle creoit en
                        ung seul Dieu, et qu’elle ne voulloit plus adiouster foy esdictes voix puis qu’elles l’avoyent
                        ainsy deceue.
                    </p>
                </div>
                <div>

                    <head>Le six.me tesmoing.</head>
                    <p>Maistre Thonmas de Courcelles, maistre es ars, bacheler fourmé en theologie, tesmoing produict et
                        juré etc., deppose par son serment que le jour de la vigille du saint sacrement ladicte Jhenne
                        estoit en la presence dudit evesque en la chambre en laquelle estoit detenue prisonniere. Ledit
                        deposant ouyt et entendit que ledit evesque demanda icelle Jhenne si ses voix luy avoyent dit
                        qu'elle seroit delivree de prison. A quoy elle respondit qu'elle seroit delivree et qu'elle
                        feist bonne chere. Et dit oultre que ladite Jhenne, ainsy comme il luy semble, quant la sentence
                        luy fut prononcee, dit :
                    </p>
                    <sp who="#jehanne">
                        <p>Je voy bien que j'ay esté deceu.</p>
                    </sp>
                    <p>A quoy ledit evesque luy dist qu'elle voyoit bien que ce n'estoyent point bons espritz et qu'ilz
                        ne venoyent point de Dieu. Car se ilz en feussent venuz, ilz ne luy eussent point dit chose
                        faulce ne menty en aulcune chose.
                    </p>
                </div>
                <div>

                    <head>Le sept.me tesmoing.</head>
                    <p>Maistre Nicolle Loyselleur, maistre es artz, chanoyne de Rouen et de Chartres, aagé de cinquante
                        anz ou environ, juré etc., depose par son serment que le mercredy, vigille du Sainct Sacrement
                        estoit venu ledit jour au mattin avecques venerable personne maistre Pierre Maurice en la prison
                        ou estoit detenue ladite Jhenne pour l'exhorter et admonnester de son salut. Et luy pria de dire
                        verité de cest ange qu'elle distoit en son procez avoir apporté une couronne precieuse de pur or
                        a celluy qu'elle distoit son roy, en luy remonstrant qu'elle ne celast plus verité, actendu
                        qu'il ne falloit plus qu'elle pensast que au salut de son ame. Ledit deposant ouyt dire a icelle
                        Jhenne que elle mesme avoit apporté ladite couronne dont est question, et que elle mesme estoit
                        l'ange.
                    </p>
                    <p>Interroguee si reallement avoit esté baille une couronne a celluy qu'elle disoit son roy,
                        respondit qu'il n'y eut aultre chose que promesse de sa corronacion qu'elle luy feit, que seroit
                        couronné roy.
                    </p>
                    <p>Dit oultre icelluy deposant que par plusieurs foys, tant en la presence dudit evesques que
                        d'icelluy Maurice et deux freres prescheurs et plusieurs aultres que reallement il avoit ouy
                        dire a icelle Jehanne qu'elle avoit eu plusieurs revelacions et apparicions d'espritz. Et que en
                        icelles elle veoit bien qu'elle avoit esté deveur, car par icelluy il luy avoit esté promis
                        qu'elle seroit delivree des prisons et qu'elle veoit bien le contraire. Mais si lesdits esperitz
                        estoyent bons ou maulvaix, elle s'en raportoit es clers, et qu'elle n'y adjousteroit plus de foy
                        ny adjousoit.
                    </p>
                    <p>Dit oultre que ledit deposant qu'il exhorta icelle Jhenne pour oster l'erreur qu'elle avoit semee
                        au peuple, qu'elle confessast publiquement avoir esté deceue et avoir deceu le peuple en
                        adjoustant foy esdits revelacions, et qu'elle demandast humblement pardon de la faulte qu'elle y
                        avoit faist. A quoy ladite Jhenne respondit qu'elle feroit vonlontiers cella, mais qu'elle
                        doubtoit quand elle seroit en jugement qu'il fust besoing qu'elle le feist qu'elle n'en eust
                        point de memoire. Et pria son confesseur qu'il luy en feist souvenir quand elle seroit en
                        jugement publicque. Et de cela et de toutes aultres choses qui pourroyent profficter a son
                        salut. Et luy semble que alors elle estoit saine de le penser et d'entendement, et monstroit
                        grand signe de contriction et de penitence des maulx qu'elle avoit fais. Et luy veit tant en la
                        prison que en publicque jugement avec grande contriction demander pardon aux angloys et aux
                        bourguygnons en confessant qu'elle en avoit faict plusieurs tuer et chasser et faict plusieurs
                        dommaiges et aultres choses.
                    </p>
                    <p>Ensuit la teneur des lectres que le roy d’Angleterre escrivit apprez l’execucion de ladicte
                        Jhenne audit evesque de Beauvoys et aultres prelatz de l’Eglise, aux ducz, aux contes et aultres
                        nobles du royaulme de France.
                    </p>

                    <p>Reverend pere en Dieu</p>
                    <p>Il est assez commune renommee ja comme partout divulgué comme celle femme qui se faisoit appeller
                        Jehenne la Pucelle, erronee divineresse,
                        <choice>
                            <sic>c’estoit</sic>
                            <corr>s'estoit</corr>
                        </choice>
                        , deux ans et plus, contre la doy divine et l’estat de son sexe feminyn, vestue en habit
                        d’homme, chose a Dieu abhominable, et en tel estat transportee devers nostre ennemy capital ;
                        auquel, et a ceulx de son party, gens d’Eglise, nobles et populaires, donna souvent a entendre
                        qu’elle estoit envoyee de par Dieu, en soy presumptueusement vantant qu’elle avoit souvent
                        communicacion personnelle et visible avec sainct Michel et grande multitude d’angelz et de
                        sainctes de paradis, comme sainte Margueritte et saincte Katherine, par lesquelz faulx donnez a
                        entendre, et l’esperance qu’elle prometoit de victoires futures, divertist plusieurs cuers
                        d’hommes et de femmes de la voye de verité, et les convertit a fables et mensonges.
                    </p>
                    <p>Se vestit aussi d’armes appliquees pour chevaliers et escuiers ; leva estandard, et en trop grand
                        oultraige, orgeuil et presumption demanda avoir et porter les tres nobles et excellentes armes
                        de France, ce que en partie elle obtint, et les porta en plusieurs conflictz et assaulx, et ses
                        freres comme l’en dit, c’est assavoir ung escu a champ d’asur avecques deux fleurs de lys d’or
                        et une espee la poincte en hault, ferue en une couronne.
                    </p>
                    <p>En sest estat se est mise aux champs, a conduict des gens d’armes et de traict en excercice et
                        grandz compaignies pour faire et excercer cruaultez inhumaines, en respandant le sang humain, en
                        faisant sedicions et commocions de peuple, l’induisant a parjurement et pernicieuses rebellions,
                        supersticions et faulces creances, en perturbant toute voye de paix, et renouvelant guerre
                        mortelle ; en se souffrant adorer et reverer de plusieurs, comme femme sainctiffiee, et
                        aultrement dampnablement ouvrant et en divers aultres cas, longs a exprimer, qui toutesfoyes en
                        plusieurs lieux ont esté assez congnuz, dont prez que toute la chrestienté a esté fort
                        scandalisee.
                    </p>
                    <p>Mais la divine puissance, ayant pitié de son peuple loyal, qui ne l’a longuement laissé en peril,
                        n’a souffert demourer en vaines, perilleuses et nouvelles crudelitez, ou si longuement se
                        mectoit : a voulu permettre de sa grande misericorde et clemence que ladicte femme ait esté
                        prinse devant Compieigne et mise en nostre obaissance et dominacion.
                    </p>
                    <p>Et pour ce que de lors fusmes requis par l’evesque ou diocese duquel elle avoit esté prinse, que
                        icelle, comme nottee et diffamee de crimes de leze maiesté divines, luy feissons delivrer comme
                        a son juge ordinaire ecclesiasticque, nous, tant pour la reverence de nostre saincte Eglise de
                        laquelle voullons les sainctes ordonnances preferer a noz propres fais et volentez, comme raison
                        est, comme pour honneur aussy et exaltacion de nostredicte saincte foy, luy feismes bailler
                        ladicte Jehenne affin de luy faire son procez sans en vouloir estre prinse par les gens et
                        officiers de nostre justice seculiere aulcune vengence ou pugnicion, ainsy que faire nous estoit
                        raisonnablement licite, actenduz les grans dommaiges et inconveniens, les horribles homicides et
                        detestables crimes, cruaultez et aultres maulx innumerables qu’elle avoit commis a l’encontre de
                        nostre seigneurie et loyal peuple abaissant.
                    </p>
                    <p>Lequel evesque, avecques luy adjoinct le vicaire de l’inquisiteur des erreurs et heresies, et
                        appellé avecques eulx grand et notable nombre de solempnelzs maistres et docteurs en theologie
                        et droict canon, commença par grand solempnité et deue gravité le procez d’icelle Jehenne. Et
                        apprez ce que luy et ledit inquisiteur, juges en ceste partie, oulrent par plusieurs et diverses
                        journees interrogué ladicte Jehenne, feirent les confessions et assercions d’icelle meurement
                        examiner par lesdits maistres et docteurs, et generalement par toutes les facultez de l’estude
                        de nostre tres chere et tres aymee fille l’Université de Paris, devers laquelle lesdictes
                        confessions et assercions ont esté envoyees.
                    </p>
                    <p>Par l’oppinion et deliberacion desqulelz trouverent lesdits juges icelle Jehenne supersticieuse,
                        divineresse, ydolatre, invocatrisse des dyables, blasphemeresse en Dieu et en ses sainctz et
                        sainctes, scismatique et errante par moult de foys en la foy de Jhesus Christ. Et pour la
                        ramener et reduyre en l’union et communion de nostre mere saincte Eglise, la purger de si
                        horribles destestables et pernicieux crimes et pechez, et garir et preserver son ame de
                        perpetuelle peine et dampnacion, fut souvent et par bien longtemps tres charitablement et
                        doulcement admonnestee a ce que toutes erreurs par elle reiectees et mises arriere voulsist
                        humblement retourner a la voye de droict sentier et verité, aultrement elle se mectoit en gref
                        peril d’ame et de corps.
                    </p>
                    <p>Mais le tres perilleux et divisé esperit d’orgueil et de oultrageuse presumption qui tousjours se
                        efforce de voulloir empescher et perturber l’unyon et seureté des loyaulx chrestiens, tellement
                        occupa et detint en ses lyens le couraige d’icelle Jehenne que pour quelconque saine doctrine ou
                        conseulx ou aultre doulce exhortacion que on luy administrast son cueur endurcy et obstiné ne se
                        voult humilyer ne amolyr, mais souvent se vantoit que toutes choses qu’elle avoit faictes
                        estoyent bien faictes, et les avoit faictes du commandement de Dieu et desdictes sainctes
                        vierges qui visiblement s’estoyent a elle apparues, et qui plus fort est ne recongnoissoit ne
                        voulloit recongnoistre en terre fors que Dieu seulement et les sainctz de paradis, en refusant
                        et reboutant le jugement de nostre sainct pere le pappe, du concille general et de toute la
                        universelle Eglise militante.
                    </p>
                    <p>Et voyans les juges ecclesiasticques sondit couraige par tant et si longue espace de temps
                        endurcy et obstiné, la feirent admener devant le clergé et le peuple assemblé en tres grande
                        multitude, en la presence desquelz fut solempnellement et publicquement par ung notable maistre
                        en theologie ses cas, crymes et erreurs a l’exaltation de nostre foy, extirpacion des erreurs,
                        difficacions et amendement du peuple chretien preschez, exposez et desclarez. Et derechef fut
                        caritablement admonnestee de retourner a l’union de saincte Eglise et de corriger ses faultes et
                        erreurs en quoy encoires demoura par longtemps pertinace et obstinee. Et ce considerant les
                        juges dessusdits procederent a prononcer la sentence contre elle en tel cas de droict
                        introcuicte et ordonnee mais devant ce que icelle sentence fut parleue elle commença par
                        semblant a muer son couraige disant qu’elle voulloit retourner a saincte Eglise, ce que
                        voluntiers et joyeulsement ouyrent les juges et clergé dessusdits qui a ce la receurent
                        benignement, esperans par ce moyeen son ame et son corps estre rachaptez de perdicion et
                        tourment.
                    </p>
                    <p>Adoncques se submist a l’ordonnance de saincte Eglise, et ses erreurs et detestables crymes
                        renonça de sa bouche, et abjura publicquement, signant de sa propre main, la cedulle de ladite
                        revocacion et abjuracion.
                    </p>
                    <p>Et par ainsy nostre piteuse mere saincte Eglise, soy esjoyssant sur la pecheresse penitence
                        faisant, voullant la brebis recouvrer qui par le desert s’estoit esgaree et forvoyee ramener
                        avecques les aultres, icelle Jehanne pour faire penitence sallutaire condampna en chartre, mais
                        gueres de temps ne fut illec que le feu de son orgeuil qui sembloit estre estainct en elle ne se
                        rembrasast en flambes pestilencieuses par les soufflemens de l’ennemy. Et tantost rencheut
                        ladite femme malheureuse es erreurs et faultes enrageriés que par avant avoit proferees et
                        depuis revocquees et adjurees comme dit est, et dont lesquelles choses, pour ce que les jugemens
                        et institucions de saincte Eglise l’ordonnent affin que doresnavant elle ne contemmynast les
                        aultres membres de Jhesuchrist, elle fut derechef preschee publicquement, et comme derechef
                        rencheue es crimes et faultes par elle acoustumez, delaissee a la justicce seculiere qui
                        incontinent la condempna a estre bruslet. Et voyant approcher son finement, elle congnut
                        pleinement et confessa que les espritz qu’elle disoit estre apparuts a elle souventesfoys
                        estoyent maulvaix et mensongers et que les espritz luy avoyent plusieurs foys faicte promesse de
                        la delivrer, qui estoit faulce. Et ains se confessa par lesdits espritz avoir esté mocquee et
                        deceue.
                    </p>
                    <p>Icy est la fin des oeuvres, icy est l’yssue d’icelle femme que presentement vous signifions,
                        reverend pere en Dieu, pour vous informer veritablement de ceste matiere affin que, par les
                        lieux de vostre dyocese que bon vous semblera, que par predicacions et sermons publicques et
                        aultrement, vous faictes notiffier ces choses pour le bien et exaltacion de nostre foy et
                        edificacion du peuple chretien, qui a l’occasion des oeuvres d’icelle femme a esté longuement
                        deceu et abusé ; et que vous pourvoyez, ainsy que par vostre dignité appartient, que aucuns du
                        peuple a vous commis ne presume croire de leger en telz errreurs et perilleuse supersticions,
                        mesmement en ce present temps ouquel nous voyons drecer plusieurs faulx prophettes et semeurs de
                        dampnees erreurs et fole creance, lesquelz eslevees contre mere saincte Eglise par fol hardement
                        et oultrageuse presumption pourroit par adventure contamyner de venyn perilleux de faulse
                        creance le peuple chretien, se Jhesuchrist de sa misericorde n’y pourveoit et vous ses membres,
                        ainsy qu’il appartient, n’y entendez diligentement a rebouter et pugnir les voluntez et folz
                        hardemens des hommes reprouchez.
                    </p>
                    <p>Donné en nostre ville de Rouen le xxviii.me jour de juing
                        <choice>
                            <corr>mil</corr>
                        </choice>
                        iiii.cc xxx ung.
                    </p>
                </div>


            </div>

        </body>

    </text>
</TEI>
